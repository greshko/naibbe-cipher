LIBRO della generazione di Gesù Cristo, figliuolo 
di Davide, figliuolo di Abrahamo. 

Abrahamo generò Isacco; ed Isacco generò 
Giacobbe; e Giacobbe generò Giuda, ed i suoi 
fratelli. 

E Giuda generò Fares, e Zara, di Tamar; e Fares 
generò Esrom; ed Esrom generò Aram. 

Ed Aram generò Aminadab; ed Aminadab generò 
Naasson; e Naasson generò Salmon. 

E Salmon generò Booz, di Rahab; e Booz generò 
Obed, di Rut; ed Obed generò Iesse. 

E Iesse generò il re Davide. E il re Davide 
generò Salomone, di quella ch’era stata di 
Uria. 

E Salomone generò Roboamo; e Roboamo generò 
Abia; ed Abia generò Asa. 

Ed Asa generò Giosafat; e Giosafat generò 
Gioram; e Gioram generò Hozia. 

E Hozia generò Ioatam; e Ioatam generò Achaz; ed 
Achaz generò Ezechia. 

Ed Ezechia generò Manasse; e Manasse generò 
Amon; ed Amon generò Giosia. 

E Giosia generò Ieconia, e i suoi fratelli che 
furono al tempo della cattività di Babilonia. 

E, dopo la cattività di Babilonia, Ieconia 
generò Salatiel; e Salatiel generò Zorobabel. 

E Zorobabel generò Abiud; ed Abiud generò 
Eliachim; ed Eliachim generò Azor. 

Ed Azor generò Sadoc; e Sadoc generò Achim; ed 
Achim generò Eliud. 

Ed Eliud generò Eleazaro; ed Eleazaro generò 
Mattan; e Mattan generò Giacobbe. 

E Giacobbe generò Giuseppe, marito di Maria, 
della quale è nato Gesù, che è nominato Cristo. 

Così tutte le generazioni, da Abrahamo fino a 
Davide, son quattordici generazioni; e da Davide 
fino alla cattività di Babilonia, altresì 
quattordici; e dalla cattività di Babilonia fino 
a Cristo, altresì quattordici. 

OR la natività di Gesù Cristo avvenne in questo 
modo. Maria, sua madre, essendo stata sposata a 
Giuseppe, avanti che fossero venuti a stare 
insieme si trovò gravida; il che era dello 
Spirito Santo. 

E Giuseppe, suo marito, essendo uomo giusto, e non 
volendola pubblicamente infamare, voleva 
occultamente lasciarla. 

Ma, avendo queste cose nell’animo, ecco, un 
angelo del Signore gli apparve in sogno, dicendo: 
Giuseppe, figliuol di Davide, non temere di 
ricever Maria, tua moglie; perciocchè, ciò che 
in essa è generato è dello Spirito Santo. 

Ed ella partorirà un figliuolo, e tu gli porrai 
nome Gesù; perciocchè egli salverà il suo 
popolo da’ lor peccati. 

Or tutto ciò avvenne, acciocchè si adempiesse 
quello ch’era stato detto dal Signore, per lo 
profeta, dicendo: 

Ecco, la Vergine sarà gravida, e partorirà un 
figliuolo, il qual sarà chiamato Emmanuele; il 
che, interpretato, vuol dire: Dio con noi. 

E Giuseppe, destatosi dal sonno, fece secondo che 
l’angelo del Signore gli avea comandato, e 
ricevette la sua moglie. 

Ma egli non la conobbe, finchè ebbe partorito il 
suo figliuol primogenito. Ed ella gli pose nome 
Gesù. 

ORA, essendo Gesù nato in Betleem di Giudea, a’ 
dì del re Erode, ecco, de’ magi d’Oriente 
arrivarono in Gerusalemme, dicendo: 

Dov’è il Re de’ Giudei, che è nato? Poichè 
noi abbiamo veduta la sua stella in Oriente, e 
siam venuti per adorarlo. 

E il re Erode, udito questo, fu turbato, e tutta 
Gerusalemme con lui. 

Ed egli, raunati tutti i principali sacerdoti, e 
gli scribi del popolo, s’informò da loro dove 
il Cristo dovea nascere. 

Ed essi gli dissero: In Betleem di Giudea; 
perciocchè così è scritto per lo profeta: 

E tu, Betleem, terra di Giuda, non sei punto la 
minima fra i capi di Giuda; perciocchè di te 
uscirà un Capo, il qual pascerà il mio popolo 
Israele. 

Allora Erode, chiamati di nascosto i magi, 
domandò loro del tempo appunto, che la stella era 
apparita. 

E, mandandoli in Betleem, disse loro: Andate, e 
domandate diligentemente del fanciullino; e quando 
l’avrete trovato, rapportatemelo, acciocchè 
ancora io venga, e l’adori. 

Ed essi, udito il re, andarono; ed ecco, la stella 
che aveano veduta in Oriente, andava dinanzi a 
loro, finchè giunta di sopra al luogo dov’era 
il fanciullino, vi si fermò. 

Ed essi, veduta la stella, si rallegrarono di 
grandissima allegrezza. 

Ed entrati nella casa, trovarono il fanciullino, 
con Maria, sua madre; e gettatisi in terra, 
adorarono quello; ed aperti i lor tesori, gli 
offerirono doni: oro, incenso, e mirra. 

Ed avendo avuta una rivelazione divina in sogno, 
di non tornare ad Erode, per un’altra strada si 
ridussero nel lor paese. 

ORA, dopo che si furono dipartiti, ecco, un angelo 
del Signore apparve in sogno a Giuseppe, dicendo: 
Destati, e prendi il fanciullino, e sua madre, e 
fuggi in Egitto, e sta’ quivi finch’io non tel 
dica; perciocchè Erode cercherà il fanciullino, 
per farlo morire. 

Egli adunque, destatosi, prese il fanciullino, e 
sua madre, di notte, e si ritrasse in Egitto. 

E stette quivi fino alla morte di Erode; 
acciocchè si adempiesse quello che fu detto dal 
Signore per lo profeta, dicendo: Io ho chiamato il 
mio figliuolo fuori di Egitto. 

Allora Erode, veggendosi beffato dai magi, si 
adirò gravemente, e mandò a fare uccidere tutti 
i fanciulli che erano in Betleem, ed in tutti i 
suoi confini, d’età da due anni in giù, 
secondo il tempo, del quale egli si era 
diligentemente informato da’ magi. 

Allora si adempiè quello che fu detto dal profeta 
Geremia, dicendo: 

Un grido è stato udito in Rama, un lamento, un 
pianto, ed un gran rammarichìo; Rachele piange i 
suoi figliuoli, e non è voluta esser consolata, 
perciocchè non son più. 

ORA, dopo che Erode fu morto, ecco, un angelo del 
Signore apparve in sogno a Giuseppe, in Egitto, 
dicendo: 

Destati, e prendi il fanciullino, e sua madre, e 
vattene nel paese d’Israele; perciocchè coloro 
che cercavano la vita del fanciullino son morti. 

Ed egli, destatosi, prese il fanciullino, e sua 
madre, e venne nel paese d’Israele. 

Ma, avendo udito che Archelao regnava in Giudea, 
in luogo di Erode, suo padre, temette di andar 
là; ed avendo avuta una rivelazione divina in 
sogno, si ritrasse nelle parti della Galilea. 

Ed essendo venuto là, abitò in una città detta 
Nazaret, acciocchè si adempiesse quello che fu 
detto da’ profeti, ch’egli sarebbe chiamato 
Nazareo. 

OR in que’ giorni venne Giovanni Battista, 
predicando nel deserto della Giudea, e dicendo: 

Ravvedetevi, perciocchè il regno de’ cieli è 
vicino. 

Perciocchè questo Giovanni è quello del qual fu 
parlato dal profeta Isaia, dicendo: Vi è una voce 
d’uno che grida nel deserto: Acconciate la via 
del Signore, addirizzate i suoi sentieri. 

Or esso Giovanni avea il suo vestimento di pel di 
cammello, ed una cintura di cuoio intorno a’ 
lombi, e il suo cibo erano locuste e miele 
salvatico. 

Allora Gerusalemme, e tutta la Giudea, e tutta la 
contrada d’intorno al Giordano, uscirono a lui. 

Ed erano battezzati da lui nel Giordano, 
confessando i lor peccati. 

Or egli, veggendo molti de’ Farisei e de’ 
Sadducei venire al suo battesimo, disse loro: 
Progenie di vipere, chi vi ha mostrato di fuggir 
dall’ira a venire? 

Fate adunque frutti degni dal ravvedimento. 

E non pensate di dir fra voi stessi: Noi abbiamo 
Abrahamo per padre; perciocchè io vi dico, che 
Iddio può, eziandio da queste pietre, far sorgere 
dei figliuoli ad Abrahamo. 

Or già è ancora posta la scure alla radice degli 
alberi; ogni albero adunque che non fa buon 
frutto, sarà di presente tagliato, e gettato nel 
fuoco. 

Ben vi battezzo io con acqua, a ravvedimento; ma 
colui che viene dietro a me è più forte di me, 
le cui suole io non son degno di portare; egli vi 
battezzerà con lo Spirito Santo e col fuoco. 

Egli ha la sua ventola in mano, e monderà 
interamente l’aia sua, e raccoglierà il suo 
grano nel granaio; ma arderà la paglia col fuoco 
inestinguibile. 

ALLORA venne Gesù di Galilea al Giordano a 
Giovanni, per esser da lui battezzato. 

Ma Giovanni lo divietava forte, dicendo: Io ho 
bisogno di esser battezzato da te, e tu vieni a 
me! 

E Gesù, rispondendo, gli disse: Lascia al 
presente; perciocchè così ci conviene adempiere 
ogni giustizia. Allora egli lo lasciò fare. 

E Gesù, tosto che fu battezzato, salì fuor 
dell’acqua; ed ecco, i cieli gli si apersero, ed 
egli vide lo Spirito di Dio scendere in 
somiglianza di colomba, e venire sopra di esso. 

Ed ecco una voce dal cielo, che disse: Questo è 
il mio diletto Figliuolo, nel quale io prendo il 
mio compiacimento. 

ALLORA Gesù fu condotto dallo Spirito nel 
deserto, per esser tentato dal diavolo. 

E dopo che ebbe digiunato quaranta giorni, e 
quaranta notti, alla fine ebbe fame. 

E il tentatore, accostatoglisi, disse: Se pur tu 
sei Figliuol di Dio, di’ che queste pietre 
divengano pani. 

Ma egli, rispondendo, disse: Egli è scritto: 
L’uomo non vive di pan solo, ma d’ogni parola 
che procede dalla bocca di Dio. 

Allora il diavolo lo trasportò nella santa 
città, e lo pose sopra l’orlo del tetto del 
tempio. 

E gli disse: Se pur sei Figliuol di Dio, gettati 
giù; perciocchè egli è scritto: Egli darà 
ordine a’ suoi angeli intorno a te; ed essi ti 
torranno nelle lor mani, che talora tu non 
t’intoppi del piè in alcuna pietra. 

Gesù gli disse: Egli è altresì scritto: Non 
tentare il Signore Iddio tuo. 

Di nuovo il diavolo lo trasportò sopra un monte 
altissimo, e gli mostrò tutti i regni del mondo, 
e la lor gloria, e gli disse: 

Io ti darò tutte queste cose, se, gettandoti in 
terra, tu mi adori. 

Allora Gesù gli disse: Va’, Satana; poichè 
egli è scritto: Adora il Signore Iddio tuo, e 
servi a lui solo. 

Allora il diavolo lo lasciò; ed ecco, degli 
angeli vennero a lui, e gli ministravano. 

OR Gesù, avendo udito che Giovanni era stato 
messo in prigione, si ritrasse in Galilea. 

E, lasciato Nazaret, venne ad abitare in 
Capernaum, città posta in su la riva del mare, 
a’ confini di Zabulon e di Neftali; 

acciocchè si adempiesse quello che fu detto dal 
profeta Isaia, dicendo: 

Il paese di Zabulon e di Neftali, che trae verso 
il mare, la contrada d’oltre il Giordano, la 
Galilea de’ Gentili; 

il popolo che giaceva in tenebre, ha veduta una 
gran luce; ed a coloro che giacevano nella 
contrada e nell’ombra della morte, si è levata 
la luce. 

Da quel tempo Gesù cominciò a predicare, e a 
dire: Ravvedetevi, perciocchè il regno de’ 
cieli è vicino. 

Or Gesù, passeggiando lungo il mare della 
Galilea, vide due fratelli: Simone, detto Pietro, 
e Andrea, suo fratello, i quali gettavano la rete 
nel mare, perciocchè erano pescatori. 

E disse loro: Venite dietro a me, ed io vi farò 
pescatori d’uomini. 

Ed essi, lasciate prontamente le reti, lo 
seguitarono. 

Ed egli, passato più oltre, vide due altri 
fratelli: Giacomo, il figliuolo di Zebedeo, e 
Giovanni, suo fratello, in una navicella, con 
Zebedeo, lor padre, i quali racconciavano le lor 
reti; e li chiamò. 

Ed essi, lasciata prestamente la navicella, e il 
padre loro, lo seguitarono. 

E Gesù andava attorno per tutta la Galilea, 
insegnando nelle lor sinagoghe, e predicando 
l’evangelo del regno, e sanando ogni malattia, 
ed ogni infermità fra il popolo. 

E la sua fama andò per tutta la Siria; e gli 
erano presentati tutti quelli che stavano male, 
tenuti di varie infermità e dolori: 
gl’indemoniati, e i lunatici, e i paralitici; ed 
egli li sanava. 

E molte turbe lo seguitarono di Galilea, e di 
Decapoli, e di Gerusalemme, e della Giudea, e 
d’oltre il Giordano. 

ED egli, vedendo le turbe, salì sopra il monte; e 
postosi a sedere, i suoi discepoli si accostarono 
a lui. 

Ed egli, aperta la bocca, li ammaestrava, dicendo: 

Beati i poveri in ispirito, perciocchè il regno 
de’ cieli è loro. 

Beati coloro che fanno cordoglio, perciocchè 
saranno consolati. 

Beati i mansueti, perciocchè essi erederanno la 
terra. 

Beati coloro che sono affamati ed assetati della 
giustizia, perciocchè saranno saziati. 

Beati i misericordiosi, perciocchè misericordia 
sarà loro fatta. 

Beati i puri di cuore, perciocchè vedranno Iddio. 

Beati i pacifici, perciocchè saranno chiamati 
figliuoli di Dio. 

Beati coloro che son perseguitati per cagion di 
giustizia, perciocchè il regno de’ cieli è 
loro. 

Voi sarete beati, quando gli uomini vi avranno 
vituperati, e perseguitati; e, mentendo, avran 
detto contro a voi ogni mala parola per cagion 
mia. 

Rallegratevi, e giubilate; perciocchè il vostro 
premio è grande ne’ cieli; perciocchè così 
hanno perseguitati i profeti che sono stati 
innanzi a voi. 

VOI siete il sale della terra; ora, se il sale 
diviene insipido, con che lo si salerà egli? non 
val più a nulla, se non ad esser gettato via, e 
ad essere calpestato dagli uomini. 

Voi siete la luce del mondo; la città posta sopra 
un monte non può esser nascosta. 

Parimente, non si accende la lampana, e si mette 
sotto il moggio; anzi si mette sopra il 
candelliere, ed ella luce a tutti coloro che sono 
in casa. 

Così risplenda la vostra luce nel cospetto degli 
uomini, acciocchè veggano le vostre buone opere, 
e glorifichino il Padre vostro che è ne’ cieli. 

NON pensate ch’io sia venuto per annullar la 
legge od i profeti; io non son venuto per 
annullarli; anzi per adempierli. 

Perciocchè, io vi dico in verità, che, finchè 
sia passato il cielo e la terra, non pure un iota, 
od una punta della legge trapasserà, che ogni 
cosa non sia fatta. 

Chi adunque avrà rotto uno di questi minimi 
comandamenti, ed avrà così insegnati gli uomini, 
sarà chiamato il minimo nel regno de’ cieli; ma 
colui che li metterà ad effetto, e li insegnerà, 
sarà chiamato grande nel regno de’ cieli. 

Perciocchè io vi dico che se la vostra giustizia 
non abbonda più che quella degli Scribi e de’ 
Farisei, voi non entrerete punto nel regno de’ 
cieli. 

Voi avete udito che fu detto agli antichi: Non 
uccidere; e: Chiunque ucciderà sarà sottoposto 
al giudizio. 

Ma io vi dico che chiunque si adira contro al suo 
fratello, senza cagione, sarà sottoposto al 
giudizio; e chi gli avrà detto: Raca, sarà 
sottoposto al concistoro; e chi gli avrà detto: 
Pazzo, sarà sottoposto alla geenna del fuoco. 

Se dunque tu offerisci la tua offerta sopra 
l’altare, e quivi ti ricordi che il tuo fratello 
ha qualche cosa contro a te, 

lascia quivi la tua offerta dinanzi all’altare, 
e va’, e riconciliati prima col tuo fratello; ed 
allora vieni, ed offerisci la tua offerta. 

Fa’ presto amichevole accordo col tuo 
avversario, mentre sei tra via con lui; che talora 
il tuo avversario non ti dia in mano del giudice, 
e il giudice ti dia in mano del sergente, e sii 
cacciato in prigione. 

Io ti dico in verità, che tu non uscirai di là, 
finchè tu non abbia pagato l’ultimo quattrino. 

Voi avete udito che fu detto agli antichi: Non 
commettere adulterio. 

Ma io vi dico che chiunque riguarda una donna, per 
appetirla, già ha commesso adulterio con lei nel 
suo cuore. 

Ora, se l’occhio tuo destro ti fa intoppare, 
cavalo, e gettalo via da te; perciocchè egli val 
meglio per te che un de’ tuoi membri perisca, 
che non che tutto il tuo corpo sia gettato nella 
geenna. 

E se la tua man destra ti fa intoppare, mozzala, e 
gettala via da te; perciocchè egli val meglio per 
te che un de’ tuoi membri perisca, che non che 
tutto il tuo corpo sia gettato nella geenna. 

Or egli fu detto, che chiunque ripudierà la sua 
moglie, le dia la scritta del divorzio. 

Ma io vi dico, che chiunque avrà mandata via la 
sua moglie, salvo che per cagion di fornicazione, 
la fa essere adultera; e chiunque avrà sposata 
colei ch’è mandata via commette adulterio. 

Oltre a ciò, voi avete udito che fu detto agli 
antichi: Non ispergiurarti; anzi attieni al 
Signore le cose che avrai giurate. 

Ma io vi dico: Del tutto non giurate; nè per lo 
cielo, perciocchè è il trono di Dio; 

nè per la terra, perciocchè è lo scannello 
de’ suoi piedi; nè per Gerusalemme, perciocchè 
è la città del gran Re. 

Non giurare eziandio per lo tuo capo, 
conciossiachè tu non possa fare un capello 
bianco, o nero. 

Anzi, sia il vostro parlare: Sì, sì; no, no; ma 
ciò che è di soverchio sopra queste parole, 
procede dal maligno. 

Voi avete udito che fu detto: Occhio per occhio, e 
dente per dente. 

Ma io vi dico: Non contrastate al male; anzi, se 
alcuno ti percuote in su la guancia destra, 
rivolgigli ancor l’altra. 

E se alcuno vuol contender teco, e torti la 
tonica, lasciagli eziandio il mantello. 

E se alcuno ti angaria un miglio, vanne seco due. 

Da’ a chi ti chiede, e non rifiutar la domanda 
di chi vuol prendere alcuna cosa in prestanza da 
te. 

Voi avete udito ch’egli fu detto: Ama il tuo 
prossimo, e odia il tuo nemico. 

Ma io vi dico: Amate i vostri nemici, benedite 
coloro che vi maledicono, fate bene a coloro che 
vi odiano, e pregate per coloro che vi fanno 
torto, e vi perseguitano; 

acciocchè siate figliuoli del Padre vostro, che 
è ne’ cieli; poichè egli fa levare il suo sole 
sopra i buoni, e sopra i malvagi; e piovere sopra 
i giusti, e sopra gl’ingiusti. 

Perciocchè, se voi amate coloro che vi amano, che 
premio ne avrete? non fanno ancora i pubblicani lo 
stesso? 

E se fate accoglienza solo a’ vostri amici, che 
fate di singolare? non fanno ancora i pubblicani 
il simigliante? 

Voi adunque siate perfetti, come è perfetto il 
Padre vostro, che è ne’ cieli. 

GUARDATEVI dal praticare la vostra giustizia nel 
cospetto degli uomini, per esser da loro 
riguardati; altrimenti, voi non ne avrete premio 
appo il Padre vostro, che è ne’ cieli. 

Quando adunque tu farai limosina, non far sonar la 
tromba dinanzi a te, come fanno gl’ipocriti 
nelle sinagoghe e nelle piazze, per essere onorati 
dagli uomini; io vi dico in verità, che ricevono 
il premio loro. 

Ma quando tu fai limosina, non sappia la tua 
sinistra quello che fa la destra, 

acciocchè la tua limosina si faccia in segreto; e 
il Padre tuo, che riguarda in segreto, te ne 
renderà la retribuzione in palese. 

E quando tu farai orazione, non esser come 
gl’ipocriti; perciocchè essi amano di fare 
orazione, stando ritti in piè, nelle sinagoghe, e 
ne’ canti delle piazze, per esser veduti dagli 
uomini; io vi dico in verità, che ricevono il 
loro premio. 

Ma tu, quando farai orazione, entra nella tua 
cameretta, e serra il tuo uscio, e fa’ orazione 
al Padre tuo, che è in segreto; e il Padre tuo, 
che riguarda in segreto, ti renderà la tua 
retribuzione in palese. 

Ora, quando farete orazione, non usate soverchie 
dicerie, come i pagani; perciocchè pensano di 
essere esauditi per la moltitudine delle lor 
parole. 

Non li rassomigliate adunque; perciocchè il Padre 
vostro sa le cose di che voi avete bisogno, 
innanzi che gliele chiediate. 

Voi adunque orate in questa maniera: PADRE NOSTRO 
che sei ne’ cieli, sia santificato il tuo nome. 

Il tuo regno venga. La tua volontà sia fatta in 
terra come in cielo. 

Dacci oggi il nostro pane cotidiano. 

E rimettici i nostri debiti, come noi ancora li 
rimettiamo a’ nostri debitori. 

E non indurci in tentazione, ma liberaci dal 
maligno; perciocchè tuo è il regno, e la 
potenza, e la gloria, in sempiterno. Amen. 

Perciocchè, se voi rimettete agli uomini i lor 
falli, il vostro Padre celeste rimetterà ancora a 
voi i vostri. 

Ma se voi non rimettete agli uomini i lor falli, 
il Padre vostro altresì non vi rimetterà i 
vostri. 

Ora, quando digiunerete, non siate mesti di 
aspetto, come gl’ipocriti; perciocchè essi si 
sformano le facce, acciocchè apparisca agli 
uomini che digiunano; io vi dico in verità, che 
ricevono il loro premio. 

Ma tu, quando digiuni, ungiti il capo, e lavati la 
faccia; 

acciocchè non apparisca agli uomini che tu 
digiuni, ma al Padre tuo, il quale è in segreto; 
e il Padre tuo, che riguarda in segreto, ti 
renderà la tua retribuzione in palese. 

NON vi fate tesori in sulla terra, ove la tignuola 
e la ruggine guastano, e dove i ladri sconficcano 
e rubano. 

Anzi, fatevi tesori in cielo, ove nè tignuola, 
nè ruggine guasta; ed ove i ladri non 
sconficcano, e non rubano. 

Perciocchè, dove è il vostro tesoro, quivi 
eziandio sarà il vostro cuore. 

La lampana del corpo è l’occhio; se dunque 
l’occhio tuo è puro, tutto il tuo corpo sarà 
illuminato. 

Ma se l’occhio tuo è viziato, tutto il tuo 
corpo sarà tenebroso; se dunque il lume ch’è 
in te è tenebre, quante saranno le tenebre 
stesse? 

Niuno può servire a due signori; perciocchè, o 
ne odierà l’uno, ed amerà l’altro; ovvero, 
si atterrà all’uno, e sprezzerà l’altro; voi 
non potete servire a Dio ed a Mammona. 

Perciò, io vi dico: Non siate con ansietà 
solleciti per la vita vostra, di che mangerete, o 
di che berrete; nè per lo vostro corpo, di che vi 
vestirete; non è la vita più che il nutrimento, 
e il corpo più che il vestire? 

Riguardate agli uccelli del cielo; come non 
seminano, e non mietono, e non accolgono in 
granai; e pure il Padre vostro celeste li 
nudrisce; non siete voi da molto più di loro? 

E chi è colui di voi, che, con la sua 
sollecitudine, possa aggiungere alla sua statura 
pure un cubito? 

Ed intorno al vestire, perchè siete con ansietà 
solleciti? considerate come crescono i gigli della 
campagna; essi non faticano, e non filano; 

e pure io vi dico che Salomone stesso, con tutta 
la sua gloria, non fu vestito al pari dell’un di 
loro. 

Or se Iddio riveste in questa maniera l’erba 
de’ campi, che oggi è, e domani è gettata nel 
forno, non vestirà egli molto più voi, o uomini 
di poca fede? 

Non siate adunque con ansietà solleciti, dicendo: 
Che mangeremo, o che berremo, o di che saremo 
vestiti? 

Poichè i pagani son quelli che procacciano tutte 
queste cose; perciocchè il Padre vostro celeste 
sa che voi avete bisogno di tutte queste cose. 

Anzi, cercate in prima il regno di Dio, e la sua 
giustizia; e tutte queste cose vi saranno 
sopraggiunte. 

Non siate adunque con ansietà solleciti del 
giorno di domani; perciocchè il giorno di domani 
sarà sollecito delle cose sue; basta a ciascun 
giorno il suo male. 

NON giudicate, acciocchè non siate giudicati. 

Perciocchè, di qual giudizio voi giudicherete, 
sarete giudicati; e della misura che voi 
misurerete, sarà altresì misurato a voi. 

E che guardi tu il fuscello ch’è nell’occhio 
del tuo fratello? e non iscorgi la trave ch’è 
nell’occhio tuo? 

Ovvero, come dici al tuo fratello: Lascia che io 
ti tragga dell’occhio il fuscello, ed ecco, la 
trave è nell’occhio tuo? 

Ipocrita, trai prima dell’occhio tuo la trave, e 
poi ci vedrai bene per trarre dell’occhio del 
tuo fratello il fuscello. 

Non date ciò che è santo a’ cani, e non 
gettate le vostre perle dinanzi a’ porci; che 
talora non le calpestino co’ piedi, e rivoltisi, 
non vi lacerino. 

Chiedete, e vi sarà dato; cercate, e troverete; 
picchiate, e vi sarà aperto. 

Perciocchè, chiunque chiede riceve, e chi cerca 
trova, e sarà aperto a chi picchia. 

Evvi egli alcun uomo fra voi, il quale, se il suo 
figliuolo gli chiede del pane, gli dia una pietra? 

Ovvero anche, se gli chiede un pesce, gli porga un 
serpente? 

Se dunque voi, che siete malvagi, sapete dar buoni 
doni a’ vostri figliuoli, quanto maggiormente il 
Padre vostro, che è ne’ cieli, darà egli cose 
buone a coloro che lo richiederanno? 

Tutte le cose adunque, che voi volete che gli 
uomini vi facciano, fatele altresì voi a loro; 
perciocchè questa è la legge ed i profeti. 

Entrate per la porta stretta, perciocchè larga è 
la porta, e spaziosa la via, che mena alla 
perdizione; e molti son coloro che entran per 
essa. 

Quanto è stretta la porta, ed angusta la via che 
mena alla vita! e pochi son coloro che la trovano. 

Ora, guardatevi da’ falsi profeti, i quali 
vengono a voi in abito di pecore; ma dentro son 
lupi rapaci. 

Voi li riconoscerete da’ frutti loro; colgonsi 
uve dalle spine, o fichi da’ triboli? 

Così, ogni buon albero fa buoni frutti; ma 
l’albero malvagio fa frutti cattivi. 

L’albero buono non può far frutti cattivi, nè 
l’albero malvagio far frutti buoni. 

Ogni albero che non fa buon frutto è tagliato, e 
gettato nel fuoco. 

Voi adunque li riconoscerete da’ loro frutti. 

Non chiunque mi dice: Signore, Signore, entrerà 
nel regno de’ cieli; ma chi fa la volontà del 
Padre mio, che è ne’ cieli. 

Molti mi diranno in quel giorno: Signore, Signore, 
non abbiam noi profetizzato in nome tuo, e in nome 
tuo cacciati demoni, e fatte, in nome tuo, molte 
potenti operazioni? 

Ma io allora protesterò loro: Io non vi conobbi 
giammai; dipartitevi da me, voi tutti operatori 
d’iniquità. 

Perciò, io assomiglio chiunque ode queste mie 
parole, e le mette ad effetto, ad un uomo 
avveduto, il quale ha edificata la sua casa sopra 
la roccia. 

E quando è caduta la pioggia, e son venuti i 
torrenti, e i venti hanno soffiato, e si sono 
avventati a quella casa, ella non è però caduta; 
perciocchè era fondata sopra la roccia. 

Ma chiunque ode queste parole, e non le mette ad 
effetto, sarà assomigliato ad un uomo pazzo, il 
quale ha edificata la sua casa sopra la rena. 

E quando la pioggia è caduta, e son venuti i 
torrenti, e i venti hanno soffiato, e si sono 
avventati a quella casa, ella è caduta, e la sua 
ruina è stata grande. 

Ora, quando Gesù ebbe finiti questi ragionamenti, 
le turbe stupivano della sua dottrina; 

perciocchè egli le ammaestrava, come avendo 
autorità, e non come gli Scribi. 

ORA, quando egli fu sceso dal monte, molte turbe 
lo seguitarono. 

Ed ecco, un lebbroso venne, e l’adorò, dicendo: 
Signore, se tu vuoi, tu puoi nettarmi. 

E Gesù, distesa la mano, lo toccò, dicendo: Sì, 
io lo voglio, sii netto. E in quello stante la 
lebbra di esso fu nettata. 

E Gesù gli disse: Guarda che tu nol dica ad 
alcuno; ma va’, mostrati al sacerdote, ed 
offerisci l’offerta che Mosè ordinò, in 
testimonianza a loro. 

ORA, quando egli fu entrato in Capernaum, un 
centurione venne a lui, pregandolo, e dicendo: 

Signore, il mio famiglio giace in casa paralitico, 
gravemente tormentato. 

E Gesù gli disse: Io verrò, e lo sanerò. 

Ed il centurione, rispondendo, disse: Signore, io 
non son degno che tu entri sotto al mio tetto; ma 
solamente di’ la parola, ed il mio famiglio 
sarà guarito. 

Perciocchè io son uomo sottoposto alla podestà 
altrui, ed ho sotto di me de’ soldati; e pure, 
se dico all’uno: Va’, egli va; e se 
all’altro: Vieni, egli viene; e se dico al mio 
servitore: Fa’ questo, egli lo fa. 

E Gesù, avendo udite queste cose, si maravigliò, 
e disse a coloro che lo seguitavano: Io vi dico in 
verità, che non pure in Israele ho trovata 
cotanta fede. 

Or io vi dico, che molti verranno di Levante e di 
Ponente, e sederanno a tavola con Abrahamo, con 
Isacco, e con Giacobbe, nel regno de’ cieli. 

Ed i figliuoli del regno saranno gettati nelle 
tenebre di fuori. Quivi sarà il pianto, e lo 
stridor de’ denti. 

E Gesù disse al centurione: Va’; e come hai 
creduto, siati fatto. Ed il suo famiglio fu 
guarito in quello stante. 

POI Gesù, entrato nella casa di Pietro, vide la 
suocera di esso che giaceva in letto con la 
febbre. 

Ed egli le toccò la mano, e la febbre la lasciò; 
ed ella si levò, e ministrava loro. 

Ora, fattosi sera, gli furono presentati molti 
indemoniati; ed egli, con la parola, cacciò fuori 
gli spiriti, e sanò tutti i malati; 

acciocchè si adempiesse ciò che fu detto dal 
profeta Isaia dicendo: Egli ha prese sopra di sè 
le nostre infermità, ed ha portate le nostre 
malattie. 

OR Gesù, vedendo d’intorno a sè molte turbe, 
comandò che si passasse all’altra riva. 

Allora uno Scriba, accostatosi, gli disse: 
Maestro, io ti seguirò, dovunque tu andrai. 

E Gesù gli disse: Le volpi hanno delle tane, e 
gli uccelli del cielo de’ nidi; ma il Figliuol 
dell’uomo non ha pur dove posare il capo. 

Poi un altro, ch’era de’ suoi discepoli, gli 
disse: Signore, permettimi che prima io vada, e 
seppellisca mio padre. 

Ma Gesù gli disse: Seguitami, e lascia i morti 
seppellire i loro morti. 

ED essendo egli entrato nella navicella, i suoi 
discepoli lo seguitarono. 

Ed ecco, avvenne in mare un gran movimento, 
talchè la navicella era coperta dalle onde; or 
egli dormiva. 

E i suoi discepoli, accostatisi, lo svegliarono, 
dicendo: Signore, salvaci, noi periamo. 

Ed egli disse loro: Perchè avete voi paura, o 
uomini di poca fede? E destatosi, sgridò i venti 
e il mare, e si fece gran bonaccia. 

E la gente si maravigliò, dicendo: Qual uomo è 
costui, che eziandio il mare ed i venti gli 
ubbidiscono? 

E QUANDO egli fu giunto all’altra riva, nella 
contrada de’ Ghergheseni, gli si fecero incontro 
due indemoniati, usciti de’ monumenti, fieri 
oltre modo, talchè niuno poteva passar per quella 
via. 

Ed ecco, gridarono, dicendo: Che vi è tra noi e 
te, o Gesù, Figliuol di Dio? sei tu venuto qua, 
per tormentarci innanzi il tempo? 

Or lungi da essi vi era una greggia di molti 
porci, che pasceva. 

E i demoni lo pregavono, dicendo: Se tu ci cacci, 
permettici di andare in quella greggia di porci. 

Ed egli disse loro: Andate. Ed essi, usciti, se ne 
andarono in quella greggia di porci; ed ecco, 
tutta quella greggia di porci si gettò per lo 
precipizio nel mare, e quelli morirono nelle 
acque. 

E coloro che li pasturavano fuggirono; e, andati 
nella città, riferirono tutte queste cose, ed 
anche il fatto degli indemoniati. 

Ed ecco, tutta la città uscì incontro a Gesù; 
ed avendolo veduto, lo pregarono che si dipartisse 
da’ lor confini. 

Ed egli, entrato nella navicella, passò 
all’altra riva, e venne nella sua città. 

ED ecco, gli fu presentato un paralitico che 
giaceva in letto. E Gesù, veduta la fede loro, 
disse al paralitico: Figliuolo, sta’ di buon 
cuore, i tuoi peccati ti son rimessi. 

Ed ecco, alcuni degli Scribi dicevano fra sè 
stessi: Costui bestemmia. 

E Gesù, veduti i lor pensieri, disse: Perchè 
pensate voi cose malvage ne’ vostri cuori? 

Perciocchè, quale è più agevole, dire: I tuoi 
peccati ti son rimessi, ovver dire: Levati, e 
cammina? 

Ora, acciocchè voi sappiate che il Figliuol 
dell’uomo ha autorità in terra di rimettere i 
peccati: Tu, levati disse egli allora al 
paralitico, togli il tuo letto, e vattene a casa 
tua. 

Ed egli, levatosi, se ne andò a casa sua. 

E le turbe, veduto ciò, si maravigliarono, e 
glorificarono Iddio, che avea data cotal podestà 
agli uomini. 

POI Gesù, passando oltre, vide un uomo che sedeva 
al banco della gabella, chiamato Matteo; ed egli 
gli disse: Seguitami. Ed egli, levatosi, lo 
seguitò. 

Ed avvenne che, essendo Gesù a tavola in casa, 
ecco, molti pubblicani e peccatori vennero, e si 
misero a tavola con Gesù, e co’ suoi discepoli. 

E i Farisei, vedendo ciò, dissero a’ discepoli 
di esso: Perchè mangia il vostro maestro co’ 
pubblicani e co’ peccatori? 

E Gesù, avendoli uditi, disse loro: Coloro che 
stanno bene non hanno bisogno di medico, ma i 
malati. Or andate, e imparate che cosa è: 

Io voglio misericordia, e non sacrifizio; 
perciocchè io non son venuto per chiamare a 
ravvedimento i giusti, anzi i peccatori. 

ALLORA si accostarono a lui i discepoli di 
Giovanni, dicendo: Perchè noi ed i Farisei 
digiuniamo noi spesso, e i tuoi discepoli non 
digiunano? 

E Gesù disse loro: Que’ della camera delle 
nozze posson eglino far cordoglio, mentre lo sposo 
è con loro? ma verranno i giorni, che lo sposo 
sarà loro tolto, ed allora digiuneranno. 

Or niuno mette un pezzo di panno rozzo in un 
vestimento vecchio; perciocchè quel ripieno porta 
via un pezzo del vestimento, e la rottura si fa 
peggiore. 

Parimente, non si mette vin nuovo in otri vecchi; 
altrimenti gli otri si rompono, e il vino si 
spande, e gli otri si perdono; ma si mette il vin 
nuovo in otri nuovi, e amendue si conservano. 

MENTRE egli ragionava loro queste cose, ecco, uno 
de’ capi della sinagoga venne, e gli 
s’inchinò, dicendo: La mia figliuola è pur ora 
trapassata; ma vieni, e metti la mano sopra di 
lei, ed ella viverà. 

E Gesù, levatosi, lo seguitò, insieme co’ suoi 
discepoli. 

Ed ecco, una donna, inferma di flusso di sangue 
già da dodici anni, si accostò di dietro, e 
toccò il lembo della sua vesta. 

Perciocchè ella diceva fra sè stessa: Se sol 
tocco la sua vesta, sarò liberata. 

E Gesù, rivoltosi, e vedutala, le disse: Sta’ 
di buon cuore, figliuola; la tua fede ti ha 
salvata. E da quell’ora la donna fu liberata. 

E quando Gesù fu venuto in casa del capo della 
sinagoga, ed ebbe veduti i sonatori, e la 
moltitudine che romoreggiava, disse loro; 

Ritraetevi; perciocchè la fanciulla non è morta, 
ma dorme. Ed essi si ridevano di lui. 

Ma quando la moltitudine fu messa fuori, egli 
entrò, e prese la fanciulla per la mano, ed ella 
si destò. 

E la fama di ciò andò per tutto quel paese. 

E PARTENDOSI Gesù di là, due ciechi lo 
seguitarono, gridando e dicendo: Abbi pietà di 
noi, Figliuolo di Davide. 

E quando egli fu venuto in casa, que’ ciechi si 
accostarono a lui. E Gesù disse loro: Credete voi 
che io possa far cotesto? Essi gli risposero: Sì 
certo, Signore. 

Allora egli toccò gli occhi loro, dicendo: Siavi 
fatto secondo la vostra fede. 

E gli occhi loro furono aperti; e Gesù fece loro 
un severo divieto, dicendo: 

Guardate che niuno lo sappia. Ma essi, usciti 
fuori, pubblicarono la fama di esso per tutto quel 
paese. 

Ora, come que’ ciechi uscivano, ecco, gli fu 
presentato un uomo mutolo, indemoniato. 

E quando il demonio fu cacciato fuori, il mutolo 
parlò, e le turbe si maravigliavano, dicendo: 
Giammai non si vide cotal cosa in Israele. 

Ma i Farisei dicevano: Egli caccia i demoni per lo 
principe de’ demoni. 

E GESÙ andava attorno per tutte le città, e per 
le castella, insegnando nelle lor sinagoghe, e 
predicando l’evangelo del regno, e sanando ogni 
malattia, ed ogni infermità, fra il popolo. 

E, vedendo le turbe, n’ebbe compassione, 
perciocchè erano stanchi e dispersi, a guisa di 
pecore che non hanno pastore. 

Allora egli disse a’ suoi discepoli: Ben è la 
ricolta grande, ma pochi sono gli operai. 

Pregate adunque il Signore della ricolta, 
ch’egli spinga degli operai nella sua ricolta. 

POI, chiamati a sè i suoi dodici discepoli, diede 
lor podestà sopra gli spiriti immondi, da 
cacciarli fuori, e da sanare qualunque malattia, e 
qualunque infermità. 

Ora i nomi de’ dodici apostoli son questi: Il 
primo è Simone, detto Pietro, ed Andrea suo 
fratello; Giacomo di Zebedeo, e Giovanni, suo 
fratello; 

Filippo, e Bartolomeo; Toma, e Matteo, il 
pubblicano; Giacomo di Alfeo, e Lebbeo, chiamato 
per soprannome Taddeo; 

Simone Cananita, e Giuda Iscariot, quel che poi 
ancora lo tradì. 

Questi dodici mandò Gesù, dando loro questi 
ordini: Non andate a’ Gentili, e non entrate in 
alcuna città de’ Samaritani; 

ma andate più tosto alle pecore perdute della 
casa d’Israele. 

E andate, e predicate, dicendo: Il regno de’ 
cieli è vicino. 

Sanate gl’infermi, nettate i lebbrosi, 
risuscitate i morti, cacciate i demoni; in dono 
l’avete ricevuto, in dono datelo. 

Non fate provvisione nè di oro, nè di argento, 
nè di moneta nelle vostre cinture; 

nè di tasca per lo viaggio, nè di due toniche, 
nè di scarpe, nè di bastone; perciocchè 
l’operaio è degno del suo nutrimento. 

Or in qualunque città, o castello voi sarete 
entrati, ricercate chi in quello è degno, e quivi 
dimorate finchè partiate. 

E quando entrerete nella casa, salutatela, 
dicendo: Pace sia a questa casa. 

E se quella è degna, venga la pace vostra sopra 
di essa; ma, se non è degna, la vostra pace 
ritorni a voi. 

E se alcuno non vi riceve, e non ascolta le vostre 
parole, uscendo di quella casa, o di quella 
città, scotete la polvere de’ vostri piedi. 

Io vi dico in verità che quei del paese di Sodoma 
e di Gomorra saranno più tollerabilmente trattati 
nel giorno del giudizio, che quella città. 

Ecco, io vi mando come pecore in mezzo de’ lupi; 
siate dunque prudenti come serpenti, e semplici 
come colombe. 

Or guardatevi dagli uomini; perciocchè essi vi 
metteranno in man de’ concistori, ed essi vi 
sferzeranno nelle lor sinagoghe. 

Ed anche sarete menati davanti a’ rettori, e 
davanti ai re, per cagion mia, in testimonianza a 
loro, ed ai Gentili. 

Ma, quando essi vi metteranno nelle lor mani, non 
siate in sollecitudine come o che parlerete; 
perciocchè, in quella stessa ora, vi sarà dato 
ciò che avrete a parlare. 

Poichè non siete voi quelli che parlate, ma lo 
Spirito del Padre vostro è quel che parla in voi. 

Ora il fratello darà il fratello alla morte, e il 
padre il figliuolo; e i figliuoli si leveranno 
contro a’ lor padri e madri, e li faran morire. 

E sarete odiati da tutti per lo mio nome; ma chi 
avrà sostenuto fino alla fine, sarà salvato. 

Ora, quando vi perseguiteranno in una città, 
fuggite in un’altra; perciocchè io vi dico in 
verità, che non avrete finito di circuire le 
città d’Israele, che il Figliuol dell’uomo 
non sia venuto. 

Il discepolo non è da più del maestro, nè il 
servitore da più del suo signore. 

Basta al discepolo di essere come il suo maestro, 
e al servitore di essere come il suo signore; se 
hanno chiamato il padron della casa Beelzebub, 
quanto più chiameranno così i suoi famigliari? 

Non li temiate adunque; poichè niente è 
nascosto, che non abbia ad essere scoperto; nè 
occulto, che non abbia a venire a notizia. 

Quello che io vi dico nelle tenebre, ditelo voi 
nella luce; e ciò che udite detto all’orecchio 
predicatelo sopra i tetti. 

E non temiate di coloro che uccidono il corpo, ma 
non possono uccider l’anima; ma temete più 
tosto colui che può far perire l’anima e il 
corpo nella geenna. 

Due passeri non si vendon eglino solo un 
quattrino? pur nondimeno l’un d’essi non può 
cadere in terra, senza il volere del Padre vostro. 

Ma, quant’è a voi, eziandio i capelli del 
vostro capo son tutti annoverati. 

Non temiate adunque; voi siete da più di molti 
passeri. 

Ogni uomo adunque che mi avrà riconosciuto 
davanti agli uomini, io altresì lo riconoscerò 
davanti al Padre mio, che è ne’ cieli. 

Ma chiunque mi avrà rinnegato davanti agli 
uomini, io altresì lo rinnegherò davanti al 
Padre mio che è ne’ cieli. 

Non pensate ch’io sia venuto a metter pace in 
terra; io non son venuto a mettervi la pace, anzi 
la spada. 

Perciocchè io son venuto a mettere in discordia 
il figliuolo contro al padre, e la figliuola 
contro alla madre, e la nuora contro alla suocera. 

E i nemici dell’uomo saranno i suoi famigliari 
stessi. 

Chi ama padre o madre più di me non è degno di 
me; e chi ama figliuolo o figliuola più di me non 
è degno di me. 

E chi non prende la sua croce, e non viene dietro 
a me, non è degno di me. 

Chi avrà trovata la vita sua la perderà; e chi 
avrà perduta la vita sua per cagion mia, la 
troverà. 

Chi vi riceve, riceve me; e chi riceve me, riceve 
colui che mi ha mandato. 

Chi riceve un profeta, in nome di profeta, 
riceverà premio di profeta; e chi riceve un 
giusto, in nome di giusto, riceverà premio di 
giusto. 

E chiunque avrà dato da bere solo un bicchier 
d’acqua fredda, ad uno di questi piccoli, in 
nome di discepolo, io vi dico in verità, 
ch’egli non perderà punto il suo premio. 

E DOPO che Gesù ebbe finito di dare istruzioni 
a’ suoi dodici discepoli, egli si partì di là, 
per insegnare, e per predicar nelle loro città. 

Or Giovanni, avendo nella prigione udite le opere 
di Gesù, mandò due dei suoi discepoli, a dirgli: 

Sei tu colui che ha da venire, o pur ne 
aspetteremo noi un altro? 

E Gesù, rispondendo, disse loro: Andate, e 
rapportate a Giovanni le cose che voi udite, e 
vedete: 

I ciechi ricoverano la vista, e gli zoppi 
camminano; i lebbrosi son mondati, e i sordi 
odono; i morti risuscitano, e l’evangelo è 
annunziato a’ poveri. 

E beato è colui che non si sarà scandalezzato di 
me. 

Ora, come essi se ne andavano, Gesù prese a dire 
alle turbe intorno a Giovanni: Che andaste voi a 
veder nel deserto? una canna dimenata dal vento? 

Ma pure, che andaste a vedere? un uomo vestito di 
vestimenti morbidi? ecco, coloro che portano 
vestimenti morbidi son nelle case dei re. 

Ma pure, che andaste a vedere? un profeta? sì 
certo, vi dico, e più che profeta. 

Perciocchè costui è quello di cui è scritto: 
Ecco, io mando il mio angelo davanti alla tua 
faccia, il quale acconcerà il tuo cammino dinanzi 
a te. 

Io vi dico in verità, che fra quelli che son nati 
di donne, non sorse giammai alcuno maggiore di 
Giovanni Battista; ma il minimo nel regno de’ 
cieli è maggior di lui. 

Ora, da’ giorni di Giovanni Battista infino ad 
ora, il regno de’ cieli è sforzato, ed i 
violenti lo rapiscono. 

Poichè tutti i profeti, e la legge, hanno 
profetizzato infino a Giovanni. 

E se voi lo volete accettare, egli è Elia, che 
dovea venire. 

Chi ha orecchie per udire, oda. 

Or a chi assomiglierò io questa generazione? Ella 
è simile a’ fanciulli, che seggono nelle 
piazze, e gridano a’ lor compagni; e dicono: 

Noi vi abbiamo sonato, e voi non avete ballato; vi 
abbiam cantate lamentevoli canzoni, e voi non 
avete fatto cordoglio. 

Poichè Giovanni è venuto, non mangiando, nè 
bevendo; ed essi dicevano: Egli ha il demonio. 

Il Figliuol dell’uomo è venuto, mangiando, e 
bevendo; ed essi dicono: Ecco un mangiatore, e 
bevitor di vino; amico de’ pubblicani, e de’ 
peccatori; ma la Sapienza è stata giustificata 
da’ suoi figliuoli. 

ALLORA egli prese a rimproverare alle città, 
nelle quali la maggior parte delle sue potenti 
operazioni erano state fatte, che esse non si 
erano ravvedute, dicendo: 

Guai a te, Chorazin! Guai a te, Betsaida! 
perciocchè, se in Tiro e Sidon fossero state 
fatte le potenti operazioni, che sono state fatte 
in voi, si sarebbero già anticamente pentite, con 
sacco e cenere. 

Ma pure io vi dico che Tiro e Sidon saranno più 
tollerabilmente trattate nel dì del giudizio, che 
voi. 

E tu, o Capernaum, che sei stata innalzata infino 
al cielo, sarai abbassata fin nell’inferno; 
perciocchè, se in Sodoma fossero state fatte le 
potenti operazioni, che sono state fatte in te, 
ella sarebbe durata infino al dì d’oggi. 

Ma pure io vi dico, che il paese di Sodoma sarà 
più tollerabilmente trattato nel giorno del 
giudizio, che tu. 

IN quel tempo Gesù prese a dire: Io ti rendo 
gloria e lode, o Padre, Signor del cielo e della 
terra, che tu hai nascoste queste cose a’ savi e 
intendenti, e le hai rivelate a’ piccoli 
fanciulli. 

Sì certo, o Padre, perciocchè così ti è 
piaciuto. 

Ogni cosa mi è stata data in mano dal Padre mio, 
e niuno conosce il Figliuolo, se non il Padre; 
parimente, niuno conosce il Padre, se non il 
Figliuolo, e colui, a cui il Figliuolo avrà 
voluto rivelarlo. 

Venite a me, voi tutti che siete travagliati ed 
aggravati, ed io vi darò riposo. 

Togliete sopra voi il mio giogo, ed imparate da me 
ch’io son mansueto, ed umil di cuore; e voi 
troverete riposo alle anime vostre. 

Perciocchè il mio giogo è dolce, e il mio carico 
è leggiero. 

IN quel tempo, Gesù camminava, in giorno di 
sabato, per li seminati; or i suoi discepoli ebber 
fame, e presero a svellere delle spighe, ed a 
mangiarle. 

E i Farisei, veduto ciò, gli dissero: Ecco, i 
tuoi discepoli fan quello che non è lecito di 
fare in giorno di sabato. 

Ma egli disse loro: Non avete voi letto ciò che 
fece Davide, quando ebbe fame, egli e coloro 
ch’erano con lui? 

Come egli entrò nella casa di Dio, e mangiò i 
pani di presentazione i quali non gli era lecito 
di mangiare, nè a coloro ch’eran con lui, anzi 
a’ sacerdoti soli? 

Ovvero non avete voi letto nella legge, che nel 
tempio, i sacerdoti, ne’ giorni del sabato, 
violano il sabato, eppur non ne sono colpevoli? 

Or io vi dico, che qui vi è alcuno maggior del 
tempio. 

Ora, se voi sapeste che cosa è: Io voglio 
misericordia e non sacrificio, voi non avreste 
condannati gl’innocenti. 

Perciocchè, il Figliuol dell’uomo è Signore 
eziandio del sabato. 

POI, partitosi di là, venne nella lor sinagoga; 

ed ecco, quivi era una uomo che avea la mano 
secca. Ed essi fecero una domanda a Gesù, 
dicendo: È egli lecito di guarire alcuno in 
giorno di sabato? per poterlo accusare. 

Ed egli disse loro: Chi è l’uomo fra voi, il 
quale avendo una pecora, se quella cade in giorno 
di sabato in una fossa, non la prenda, e non la 
rilevi? 

Ora, da quanto più è un uomo, che una pecora? 
Egli è dunque lecito di far del bene in giorno di 
sabato. 

Allora egli disse a quell’uomo: Distendi la tua 
mano. Ed egli la distese, e fu resa sana come 
l’altra. 

Ma i Farisei, usciti fuori, presero consiglio 
contro a lui, come lo farebbero morire. 

Ma Gesù, conoscendo ciò, si ritrasse di là; e 
molte turbe lo seguitarono, ed egli li guarì 
tutti. 

E divietò loro severamente, che nol palesassero; 

acciocchè si adempiesse ciò che fu detto dal 
profeta Isaia, dicendo: 

Ecco, il mio Servitore, il quale io ho eletto; 
l’amato mio in cui l’anima mia ha preso il suo 
compiacimento; io metterò lo Spirito mio sopra 
lui, ed egli annunzierà giudizio alle genti. 

Egli non contenderà, e non griderà; e niuno 
udirà la sua voce per le piazze. 

Egli non triterà la canna rotta, e non ispegnerà 
il lucignolo fumante; finchè abbia messo fuori il 
giudizio in vittoria. 

E le genti spereranno nel suo nome. 

ALLORA gli fu presentato un indemoniato, cieco, e 
mutolo; ed egli lo sanò; talchè colui che prima 
era cieco, e mutolo, parlava e vedeva. 

E tutte le turbe stupivano, e dicevano: Non è 
costui il Cristo, il Figliuol di Davide? 

Ma i Farisei, udendo ciò, dicevano: Costui non 
caccia i demoni, se non per Beelzebub, principe 
de’ demoni. 

E Gesù, conoscendo i lor pensieri, disse loro: 
Ogni regno, diviso in sè stesso in parti 
contrarie, è deserto; parimente, ogni città, o 
casa, divisa in sè stessa in parti contrarie, non 
può durare. 

Ora, se Satana caccia Satana, egli è diviso in 
parti contrarie; come adunque può durare il suo 
regno? 

E se io caccio i demoni per Beelzebub, per cui li 
cacciano i vostri figliuoli? Perciò, essi saranno 
i vostri giudici. 

Ma, se io caccio i demoni per lo Spirito di Dio, 
il regno di Dio è pur pervenuto a voi. 

Ovvero, come può alcuno entrar nella casa d’un 
possente uomo, e rapirgli le sue masserizie, se 
prima non ha legato quel possente uomo? allora 
veramente gli prederà la casa. 

Chi non è meco è contro a me, e chi non 
raccoglie meco, sparge. 

Perciò, io vi dico: Ogni peccato e bestemmia 
sarà rimessa agli uomini; ma la bestemmia contro 
allo Spirito non sarà loro rimessa. 

Ed a chiunque avrà detta alcuna parola contro al 
Figliuol dell’uomo, sarà perdonato; ma a niuno 
che l’abbia detta contro allo Spirito Santo, 
sarà perdonato, nè in questo secolo, nè nel 
futuro. 

FATE l’albero buono, e il suo frutto sarà 
buono; o fate l’albero malvagio, e il suo frutto 
sarà malvagio; poichè dal frutto si conosce 
l’albero. 

Progenie di vipere, come potete parlar cose buone, 
essendo malvagi? poichè la bocca parla di ciò 
che soprabbonda nel cuore. 

L’uomo buono, dal buon tesoro del cuore, reca 
fuori cose buone; ma l’uomo malvagio, dal 
malvagio tesoro del cuore, reca fuori cose 
malvage. 

Or io vi dico che gli uomini renderanno ragione, 
nel giorno del giudizio, eziandio d’ogni oziosa 
parola che avranno detta. 

Perciocchè, per le tue parole tu sarai 
giustificato, ed altresì per le tue parole sarai 
condannato. 

ALLORA alcuni degli Scribi e Farisei gli fecero 
motto, dicendo: Maestro, noi vorremmo veder da te 
qualche segno. 

Ma egli, rispondendo, disse loro: La malvagia, e 
adultera generazione richiede un segno; ma niun 
segno le sarà dato, se non il segno del profeta 
Giona. 

Perciocchè, siccome Giona fu tre giorni, e tre 
notti, nel ventre della balena, così sarà il 
Figliuol dell’uomo tre giorni, e tre notti, nel 
cuor della terra. 

I Niniviti risorgeranno nel giudizio con questa 
generazione, e la condanneranno; perciocchè essi 
si ravvidero alla predicazion di Giona; ed ecco 
qui è uno che è più che Giona. 

La regina del Mezzodì risusciterà nel giudizio 
con questa generazione, e la condannerà; 
perciocchè ella venne dagli estremi termini della 
terra, per udir la sapienza di Salomone; ed ecco, 
qui è uno che è più che Salomone. 

Ora, quando lo spirito immondo è uscito d’un 
uomo, egli va attorno per luoghi aridi, cercando 
riposo, e non lo trova. 

Allora dice: Io me ne tornerò a casa mia, onde 
sono uscito; e se, quando egli vi viene, la trova 
vuota, spazzata, ed adorna; 

allora va, e prende seco sette altri spiriti, 
peggiori di lui, i quali entrano, ed abitano 
quivi; e l’ultima condizione di quell’uomo 
diviene peggiore della prima. Così anche avverrà 
a questa malvagia generazione. 

ORA, mentre egli parlava ancora alle turbe, ecco, 
sua madre, ed i suoi fratelli, fermatisi di fuori, 
cercavano di parlargli. 

Ed alcuno gli disse: Ecco tua madre, ed i tuoi 
fratelli, sono là fuori cercando di parlarti. 

Ma egli, rispondendo, disse a colui che gli avea 
ciò detto: Chi è mia madre, e chi sono i miei 
fratelli? 

E distesa la mano verso i suoi discepoli, disse: 
Ecco la madre mia, ed i miei fratelli. 

Perciocchè, chiunque avrà fatta la volontà del 
Padre mio, che è ne’ cieli, esso è mio 
fratello, sorella, e madre. 

ORA in quel giorno stesso, Gesù, uscito di casa, 
si pose a sedere presso del mare. 

E molte turbe si raunarono appresso di lui, 
talchè egli, entrato in una navicella, si pose a 
sedere; e tutta la moltitudine stava in piè in su 
la riva. 

Ed egli ragionava loro molte cose, in parabole, 
dicendo: Ecco, un seminatore uscì fuori a 
seminare. 

E mentre egli seminava, una parte della semenza 
cadde lungo la strada, e gli uccelli vennero, e la 
mangiarono tutta. 

Ed un’altra cadde in luoghi pietrosi, ove non 
avea molta terra, e subito nacque, perciocchè non 
avea profondo terreno; 

ma, essendo levato il sole, fu riarsa; e, 
perciocchè non avea radice, si seccò. 

Ed un’altra cadde sopra le spine, e le spine 
crebbero, e l’affogarono. 

Ed un’altra cadde in buona terra, e portò 
frutto, qual granel cento, qual sessanta, qual 
trenta. 

Chi ha orecchie da udire, oda. 

Allora i discepoli, accostatisi, gli dissero: 
Perchè parli loro in parabole? 

Ed egli, rispondendo, disse loro: Perciocchè a 
voi è dato di conoscere i misteri del regno de’ 
cieli, ma a loro non è dato. 

Perciocchè, a chiunque ha, sarà dato, ed egli 
soprabbonderà; ma, a chiunque non ha, eziandio 
quel ch’egli ha gli sarà tolto. 

Perciò, parlo io loro in parabole, perchè 
veggendo non veggono, udendo non odono, e non 
intendono. 

E si adempie in loro la profezia d’Isaia, che 
dice: Bene udirete, ma non intenderete; ben 
riguarderete, ma non vedrete. 

Perciocchè il cuore di questo popolo è 
ingrassato, e odono gravemente con gli orecchi, e 
chiudono gli occhi; acciocchè non veggano con gli 
occhi, e non odano con gli orecchi, e non 
intendano col cuore, e non si convertano, ed io 
non li sani. 

Ma, beati gli occhi vostri, perchè veggono; e le 
vostre orecchie, perchè odono. 

Perciocchè, io vi dico in verità, che molti 
profeti e giusti hanno desiderato di veder le cose 
che voi vedete e non le hanno vedute; e di udir le 
cose che voi udite, e non le hanno udite. 

Voi dunque intendete la parabola del seminatore. 

Quando alcuno ode la parola del regno, e non 
l’intende, il maligno viene, e rapisce ciò 
ch’era stato seminato nel cuor di esso. Un tale 
è la semenza seminata lungo la strada. 

E colui che è seminato in luoghi pietrosi è 
colui che ode la parola, e subito con allegrezza 
la riceve; 

ma non ha radice in sè, anzi è di corta durata: 
ed avvenendo tribolazione, o persecuzione, per la 
parola, incontanente è scandalezzato. 

E colui che è seminato fra le spine è colui che 
ode la parola; ma la sollecitudine di questo 
secolo e l’inganno delle ricchezze, affogano la 
parola; ed essa diviene infruttuosa. 

Ma colui che è seminato nella buona terra è 
colui che ode la parola, e l’intende; il quale 
ancora frutta, e fa qual cento, qual sessanta, 
qual trenta. 

EGLI propose loro un’altra parabola, dicendo: Il 
regno de’ cieli è simile ad un uomo che seminò 
buona semenza nel suo campo. 

Ma, mentre gli uomini dormivano, venne il suo 
nemico, e seminò delle zizzanie per mezzo il 
grano, e se ne andò. 

E quando l’erba fu nata, ed ebbe fatto frutto, 
allora apparvero eziandio le zizzanie. 

E i servitori del padron di casa vennero a lui, e 
gli dissero: Signore, non hai tu seminata buona 
semenza nel tuo campo? onde avvien dunque che vi 
son delle zizzanie? 

Ed egli disse loro: Un uomo nemico ha ciò fatto. 
E i servitori gli dissero: Vuoi dunque che 
andiamo, e le cogliamo? 

Ma egli disse: No; che talora, cogliendo le 
zizzanie, non diradichiate insieme con esse il 
grano. 

Lasciate crescere amendue insieme, infino alla 
mietitura; e nel tempo della mietitura, io dirò 
a’ mietitori: Cogliete prima le zizzanie, e 
legatele in fasci, per bruciarle; ma accogliete il 
grano nel mio granaio. 

EGLI propose loro un’altra parabola, dicendo: Il 
regno de’ cieli è simile ad un granel di 
senape, il quale un uomo prende, e lo semina nel 
suo campo. 

Esso è bene il più piccolo di tutti i semi; ma 
quando è cresciuto è la maggiore di tutte 
l’erbe, e divien albero, talchè gli uccelli del 
cielo vengono, e si riparano ne’ suoi rami. 

Egli disse loro un’altra parabola: Il regno 
de’ cieli è simile al lievito, il quale una 
donna prende, e lo ripone dentro tre staia di 
farina, finchè tutta sia levitata. 

Tutte queste cose ragionò Gesù in parabole alle 
turbe; e non parlava loro senza parabola; 

acciocchè si adempiesse ciò che fu detto dal 
profeta: Io aprirò la mia bocca in parabole; io 
sgorgherò cose occulte fin dalla fondazione del 
mondo. 

ALLORA Gesù, licenziate le turbe, se ne ritornò 
a casa, e i suoi discepoli gli si accostarono, 
dicendo: Dichiaraci la parabola delle zizzanie del 
campo. 

Ed egli, rispondendo, disse loro: Colui che semina 
la buona semenza è il Figliuol dell’uomo. 

E il campo è il mondo, e la buona semenza sono i 
figliuoli del regno, e le zizzanie sono i 
figliuoli del maligno. 

E il nemico che le ha seminate è il diavolo, e la 
mietitura è la fin del mondo, e i mietitori son 
gli angeli. 

Siccome adunque si colgono le zizzanie, e si 
bruciano col fuoco, così ancora avverrà nella 
fin del mondo. 

Il Figliuol dell’uomo manderà i suoi angeli, ed 
essi raccoglieranno dal suo regno tutti gli 
scandali, e gli operatori d’iniquità; 

e li getteranno nella fornace del fuoco. Ivi sarà 
il pianto e lo stridor de’ denti. 

Allora i giusti risplenderanno come il sole, nel 
regno del Padre loro. Chi ha orecchie da udire, 
oda. 

DI nuovo, il regno de’ cieli è simile ad un 
tesoro nascosto in un campo, il quale un uomo, 
avendolo trovato, nasconde; e per l’allegrezza 
che ne ha, va, e vende tutto ciò ch’egli ha, e 
compera quel campo. 

Di nuovo, il regno de’ cieli è simile ad un 
uomo mercatante, il qual va cercando di belle 
perle. 

E trovata una perla di gran prezzo, va, e vende 
tutto ciò ch’egli ha, e la compera. 

Di nuovo, il regno de’ cieli è simile ad una 
rete gettata in mare, la qual raccoglie d’ogni 
maniera di cose. 

E quando è piena, i pescatori la traggono fuori 
in sul lito; e postisi a sedere, raccolgono le 
cose buone ne’ lor vasi, e gettan via ciò che 
non val nulla. 

Così avverrà nella fin del mondo: gli angeli 
usciranno, e metteranno da parte i malvagi 
d’infra i giusti; 

e li getteranno nella fornace del fuoco. Ivi sarà 
il pianto e lo stridor de’ denti. 

Gesù disse loro: Avete voi intese tutte queste 
cose? Essi gli dissero: Sì, Signore. 

Ed egli disse loro: Perciò ogni Scriba, 
ammaestrato per lo regno de’ cieli, è simile ad 
un padrone di casa, il qual trae fuori dal suo 
tesoro cose vecchie, e nuove. 

ORA, quando Gesù ebbe finite queste parabole si 
dipartì di là. 

Ed essendo venuto nella sua patria, li insegnava 
nella lor sinagoga, talchè essi stupivano, e 
dicevano: Onde viene a costui cotesta sapienza, e 
coteste potenti operazioni? 

Non è costui il figliuolo del falegname? sua 
madre non si chiama ella Maria? e i suoi fratelli 
Giacomo, e Iose, e Simone, e Giuda? 

E non son le sue sorelle tutte appresso di noi? 
onde vengono dunque a costui tutte queste cose? 

Ed erano scandalizzati di lui. E Gesù disse loro: 
Niun profeta è sprezzato, se non nella sua 
patria, e in casa sua. 

Ed egli non fece quivi molte potenti operazioni, 
per la loro incredulità. 

IN quel tempo, Erode il tetrarca udì la fama di 
Gesù. E disse ai suoi servitori: 

Costui è Giovanni Battista; egli è risuscitato 
da’ morti; e però le potenze operano in lui. 

Perciocchè Erode avea preso Giovanni, e l’avea 
messo ne’ legami, e l’avea incarcerato, a 
motivo di Erodiada, moglie di Filippo, suo 
fratello. 

Perciocchè Giovanni gli diceva: Ei non ti è 
lecito di ritenere costei. 

E volendolo far morire, pure temette il popolo; 
perciocchè essi lo teneano per profeta. 

Ora, celebrandosi il giorno della natività di 
Erode, la figliuola di Erodiada avea ballato ivi 
in mezzo, ed era piaciuta ad Erode. 

Onde egli le promise, con giuramento, di darle 
tutto ciò ch’ella chiederebbe. 

Ed ella, indotta prima da sua madre, disse: Dammi 
qui in un piatto la testa di Giovanni Battista. 

E il re se ne attristò; ma pure, per li 
giuramenti, e per rispetto di coloro ch’erano 
con lui a tavola, comandò che le fosse data. 

E mandò a far decapitar Giovanni Battista in 
prigione. 

E la sua testa fu portata in un piatto, e data 
alla fanciulla; ed ella la portò a sua madre. 

E i discepoli d’esso vennero, e tolsero il 
corpo, e lo seppellirono; poi vennero, e 
rapportarono il fatto a Gesù. 

E GESÙ, udito ciò, si ritrasse di là sopra una 
navicella, in un luogo deserto, in disparte. E la 
turbe uditolo, lo seguitarono a piè, dalle 
città. 

E Gesù, essendo smontato dalla navicella, vide 
una gran moltitudine, e fu mosso a compassione 
inverso loro, e sanò gl’infermi d’infra loro. 

E, facendosi sera, i suoi discepoli gli si 
accostarono, dicendo: Questo luogo è deserto, e 
l’ora è già passata; licenzia le turbe, 
acciocchè vadano per le castella, e si comperino 
da mangiare. 

Ma Gesù disse loro: Non han bisogno di andarsene; 
date lor voi da mangiare. 

Ed essi gli dissero: Noi non abbiam qui se non 
cinque pani, e due pesci. 

Ed egli disse: Recatemeli qua. 

E comandò che le turbe si coricassero sopra 
l’erba; poi prese i cinque pani, e i due pesci; 
e levati gli occhi al cielo, fece la benedizione; 
e, rotti i pani, li diede a’ discepoli, e i 
discepoli alle turbe. 

E tutti mangiarono, e furon saziati; poi i 
discepoli levarono l’avanzo de’ pezzi, e ve ne 
furono dodici corbelli pieni. 

Or coloro che aveano mangiato erano intorno a 
cinquemila uomini, oltre alle donne ed i 
fanciulli. 

INCONTANENTE appresso, Gesù costrinse i suoi 
discepoli a montare in su la navicella, ed a 
passare innanzi a lui all’altra riva, mentre 
egli licenziava le turbe. 

Ed egli, dopo aver licenziate le turbe, salì in 
sul monte in disparte, per orare. E, fattosi sera, 
era quivi tutto solo. 

E la navicella era già in mezzo del mare, 
travagliata dalle onde; perciocchè il vento era 
contrario. 

E nella quarta vigilia della notte, Gesù se ne 
andò a loro, camminando sopra il mare. 

E i discepoli, vedendolo camminar sopra il mare, 
si turbarono, dicendo: Egli è un fantasma. E di 
paura gridarono. 

Ma subito Gesù parlò loro, dicendo: 
Rassicuratevi; sono io, non temiate. 

E Pietro, rispondendogli, disse: Signore, se sei 
tu, comanda che io venga a te sopra le acque. 

Ed egli disse: Vieni. E Pietro, smontato dalla 
navicella, camminava sopra le acque, per venire a 
Gesù. 

Ma, vedendo il vento forte, ebbe paura; e, 
cominciando a sommergersi, gridò, dicendo: 
Signore, salvami. 

E incontanente Gesù distese la mano, e lo prese, 
e gli disse: O uomo di poca fede, perchè hai 
dubitato? 

Poi, quando furono entrati nella navicella, il 
vento si acquetò. 

E coloro ch’erano nella navicella vennero, e 
l’adorarono, dicendo: Veramente tu sei il 
Figliuol di Dio. 

Poi, essendo passati all’altra riva, vennero 
nella contrada di Gennesaret. 

E gli uomini di quel luogo, avendolo riconosciuto, 
mandarono a farlo sapere per tutta quella contrada 
circonvicina; e gli presentarono tutti I malati; 

e lo pregavano che potessero sol toccare il lembo 
della sua vesta; e tutti quelli che lo toccarono 
furono sanati. 

ALLORA gli Scribi ed i Farisei di Gerusalemme 
vennero a Gesù, dicendo: 

Perchè trasgrediscono i tuoi discepoli la 
tradizion degli anziani? poichè non si lavano le 
mani, quando prendono cibo. 

Ma egli, rispondendo, disse loro: E voi, perchè 
trasgredite il comandamento di Dio per la vostra 
tradizione? 

Poichè Iddio ha comandato in questa maniera: 
Onora padre, e madre; e: Chi maledice padre, o 
madre, muoia di morte. 

Ma voi dite: Chiunque avrà detto al padre, o alla 
madre: Tutto ciò, di che tu potresti esser da me 
sovvenuto, è offerta a Dio; 

può non più onorar suo padre, e sua madre. Ed 
avete annullato il comandamento di Dio con la 
vostra tradizione. 

Ipocriti, ben di voi profetizzò Isaia, dicendo: 

Questo popolo si accosta a me con la bocca, e mi 
onora con le labbra; ma il cuor loro è lungi da 
me. 

Ma invano mi onorano insegnando dottrine, che son 
comandamenti d’uomini. 

Poi, chiamata a sè la moltitudine, le disse: 
Ascoltate, ed intendete: 

Non ciò che entra nella bocca contamina l’uomo; 
ma ben lo contamina ciò che esce dalla bocca. 

Allora i suoi discepoli, accostatisi, gli dissero: 
Sai tu che i Farisei, udito questo ragionamento, 
sono stati scandalizzati? 

Ed egli, rispondendo, disse: Ogni pianta che il 
padre mio celeste non ha piantata sarà 
diradicata. 

Lasciateli; son guide cieche di ciechi; ora, se un 
cieco guida un altro cieco amendue cadranno nella 
fossa. 

E Pietro, rispondendo, gli disse: Dichiaraci 
quella parabola. 

E Gesù disse: Siete voi eziandio ancor privi 
d’intelletto? 

Non intendete voi ancora che tutto ciò che entra 
nella bocca se ne va nel ventre, e poi è gettato 
fuori nella latrina? 

Ma le cose che escono dalla bocca procedono dal 
cuore, ed esse contaminano l’uomo. 

Poichè dal cuore procedono pensieri malvagi, 
omicidii, adulterii, fornicazioni, furti, false 
testimonianze, maldicenze. 

Queste son le cose che contaminano l’uomo; ma il 
mangiare con mani non lavate non contamina 
l’uomo. 

POI Gesù, partitosi di là, si ritrasse nelle 
parti di Tiro, e di Sidon. 

Ed ecco, una donna Cananea, uscita di que’ 
confini, gli gridò, dicendo: Abbi pietà di me, o 
Signore, figliuol di Davide! la mia figliuola è 
malamente tormentata dal demonio. 

Ma egli non le rispondeva nulla. E i suoi 
discepoli, accostatisi, lo pregavano, dicendo: 
Licenziala, perciocchè ella grida dietro a noi. 

Ma egli, rispondendo, disse: Io non son mandato se 
non alle pecore perdute della casa d’Israele. 

Ed ella venne, e l’adorò, dicendo: Signore, 
aiutami. 

Ma egli, rispondendo, disse: Non è cosa onesta 
prendere il pan de’ figliuoli, e gettarlo a’ 
cagnuoli. 

Ed ella disse: Ben dici, Signore; poichè anche i 
cagnuoli mangiano delle miche che cadono dalla 
tavola de’ lor padroni. 

Allora Gesù, rispondendo, le disse: O donna, 
grande è la tua fede; siati fatto come tu vuoi. E 
da quell’ora, la sua figliuola fu sanata. 

E GESÙ, partendo di là, venne presso al mar 
della Galilea; e salito sopra il monte, si pose 
quivi a sedere. 

E molte turbe si accostarono a lui, le quali 
aveano con loro degli zoppi, dei ciechi, de’ 
mutoli, de’ monchi, ed altri molti; e li 
gettarono a’ piedi di Gesù, ed egli li sanò; 

talchè le turbe si maravigliavano, vedendo i 
mutoli parlare, i monchi esser sani, gli zoppi 
camminare, e i ciechi vedere; e glorificarono 
l’Iddio d’Israele. 

E Gesù, chiamati a sè i suoi discepoli, disse: 
Io ho gran pietà della moltitudine; perciocchè 
già tre giorni continui dimora appresso di me, e 
non ha di che mangiare; e pure io non voglio 
licenziarli digiuni, che talora non vengano meno 
tra via. 

E i suoi discepoli gli dissero: Onde avremmo in un 
luogo deserto tanti pani, che bastassero a saziare 
una cotanta moltitudine? 

E Gesù disse loro: Quanti pani avete? Ed essi 
dissero: Sette, e alcuni pochi pesciolini. 

Ed egli comandò alle turbe che si mettessero a 
sedere in terra. 

Poi prese i sette pani, e i pesci, e rese grazie, 
li ruppe, e li diede a’ suoi discepoli; e i 
discepoli alla moltitudine. 

E tutti ne mangiarono, e furon saziati; poi 
levaron l’avanzo de’ pezzi, e ve ne furono 
sette panieri pieni. 

Or coloro che avean mangiato erano quattromila 
uomini, oltre alle donne e i fanciulli. 

Poi, licenziate le turbe, egli montò nella 
navicella, e venne ne’ confini di Magdala. 

ED accostatisi a lui i Farisei, e i Sadducei, 
tentandolo, lo richiesero di mostrar loro un segno 
dal cielo. 

Ma egli, rispondendo, disse loro: Quando si fa 
sera, voi dite: Farà tempo sereno, perciocchè il 
cielo rosseggia. 

E la mattina dite: Oggi sarà tempesta, 
perciocchè il cielo tutto mesto rosseggia. 
Ipocriti, ben sapete discernere l’aspetto del 
cielo, e non potete discernere i segni de’ 
tempi! 

La gente malvagia ed adultera richiede un segno, 
ma segno alcuno non le sarà dato, se non il segno 
del profeta Giona. E, lasciatili, se ne andò. 

E quando i suoi discepoli furon giunti all’altra 
riva, ecco, aveano dimenticato di prender del 
pane. 

E Gesù disse loro: Vedete, guardatevi dal lievito 
de’ Farisei, e de’ Sadducei. 

Ed essi ragionavano fra loro, dicendo: Noi non 
abbiam preso del pane. 

E Gesù, conosciuto ciò, disse loro: Perchè 
questionate fra voi, o uomini di poca fede, di 
ciò che non avete preso del pane? 

Ancora siete voi senza intelletto, e non vi 
ricordate dei cinque pani de’ cinquemila uomini, 
e quanti corbelli ne levaste? 

Nè de’ sette pani de’ quattromila uomini, e 
quanti panieri ne levaste? 

Come non intendete voi, che non del pane vi dissi 
che vi guardaste dal lievito de’ Farisei, e 
de’ Sadducei? 

Allora intesero ch’egli non avea detto che si 
guardassero dal lievito del pane, ma della 
dottrina dei Farisei, e de’ Sadducei. 

POI Gesù, essendo venuto nelle parti di Cesarea 
di Filippo, domandò i suoi discepoli: Chi dicono 
gli uomini che io, il Figliuol dell’uomo, sono? 

Ed essi dissero: Alcuni, Giovanni Battista; altri, 
Elia; altri, Geremia, od uno de’ profeti. 

Ed egli disse loro: E voi, chi dite che io sono? 

E Simon Pietro, rispondendo, disse: Tu sei il 
Cristo, il Figliuol dell’Iddio vivente. 

E Gesù, rispondendo, gli disse: Tu sei beato, o 
Simone, figliuol di Giona, poichè la carne ed il 
sangue non t’hanno rivelato questo, ma il Padre 
mio che è ne’ cieli. 

Ed io altresì ti dico, che tu sei Pietro, e sopra 
questa pietra io edificherò la mia chiesa, e le 
porte dell’inferno non la potranno vincere. 

Ed io ti darò le chiavi del regno dei cieli; e 
tutto ciò che avrai legato in terra sarà legato 
ne’ cieli, e tutto ciò che avrai sciolto in 
terra sarà sciolto ne’ cieli. 

Allora egli divietò a’ suoi discepoli, che non 
dicessero ad alcuno ch’egli fosse Gesù, il 
Cristo. 

Da quell’ora Gesù cominciò a dichiarare a’ 
suoi discepoli, che gli conveniva andare in 
Gerusalemme, e sofferir molte cose dagli anziani, 
e da’ principali sacerdoti, e dagli Scribi, ed 
essere ucciso, e risuscitare nel terzo giorno. 

E Pietro, trattolo da parte, cominciò a 
riprenderlo, dicendo: Signore, tolga ciò Iddio; 
questo non ti avverrà punto. 

Ma egli, rivoltosi, disse a Pietro: Vattene 
indietro da me, Satana; tu mi sei in iscandalo, 
perciocchè tu non hai il senso alle cose di Dio, 
ma alle cose degli uomini. 

ALLORA Gesù disse a’ suoi discepoli: Se alcuno 
vuol venir dietro a me, rinunzi a sè stesso, e 
tolga la sua croce, e mi segua. 

Perciocchè, chi avrà voluto salvar la vita sua 
la perderà; ma chi avrà perduta la vita sua, per 
amor di me, la troverà. 

Perciocchè, che giova egli all’uomo, se 
guadagna tutto il mondo, e fa perdita dell’anima 
sua? ovvero, che darà l’uomo in iscambio 
dell’anima sua? 

Perciocchè il Figliuol dell’uomo verrà nella 
gloria del Padre suo, co’ suoi angeli; ed allora 
egli renderà la retribuzione a ciascuno secondo i 
suoi fatti. 

Io vi dico in verità, che alcuni di coloro che 
son qui presenti non gusteranno la morte, che non 
abbiano veduto il Figliuol dell’uomo venir nel 
suo regno. 

E SEI giorni appresso, Gesù prese seco Pietro, e 
Giacomo, e Giovanni, suo fratello, e li condusse 
sopra un alto monte, in disparte. 

E fu trasfigurato in lor presenza, e la sua faccia 
risplendè come il sole, e i suoi vestimenti 
divenner candidi come la luce. 

Ed ecco, apparvero loro Mosè ed Elia, che 
ragionavano con lui. 

E Pietro fece motto a Gesù, e gli disse: Signore, 
egli è bene che noi stiam qui; se tu vuoi, 
facciam qui tre tabernacoli; uno a te, uno a 
Mosè, ed uno ad Elia. 

Mentre egli parlava ancora, ecco, una nuvola 
lucida li adombrò; ed ecco, una voce venne dalla 
nuvola, dicendo: Questo è il mio diletto 
Figliuolo, in cui ho preso il mio compiacimento; 
ascoltatelo. 

E i discepoli, udito ciò, caddero sopra le lor 
facce, e temettero grandemente. 

Ma Gesù, accostatosi, li toccò, e disse: 
Levatevi, e non temiate. 

Ed essi, alzati gli occhi, non videro alcuno, se 
non Gesù tutto solo. 

Poi, mentre scendevano dal monte, Gesù diede loro 
questo comandamento: Non dite la visione ad 
alcuno, finchè il Figliuol dell’uomo sia 
risuscitato dai morti. 

E i suoi discepoli lo domandarono dicendo: Come 
adunque dicono gli Scribi che convien che prima 
venga Elia? 

E Gesù, rispondendo, disse loro: Elia veramente 
deve prima venire, e ristabilire ogni cosa. 

Ma io vi dico, che Elia è già venuto, ed essi 
non l’hanno riconosciuto, anzi hanno fatto 
inverso lui ciò che hanno voluto; così ancora il 
Figliuol dell’uomo sofferirà da loro. 

Allora i discepoli intesero ch’egli avea loro 
detto ciò di Giovanni Battista. 

E QUANDO furon venuti alla moltitudine, un uomo 
gli si accostò, inginocchiandosi davanti a lui, 

e dicendo: Signore, abbi pietà del mio figliuolo, 
perciocchè egli è lunatico, e malamente 
tormentato; poichè spesso cade nel fuoco, e 
spesso nell’acqua. 

Ed io l’ho presentato a’ tuoi discepoli, ma 
essi non l’hanno potuto guarire. 

E Gesù, rispondendo, disse: Ahi! generazione 
incredula e perversa! infino a quando mai sarò 
con voi? infino a quando mai vi comporterò? 
conducetemelo qua. 

E Gesù sgridò il demonio, ed egli uscì fuor di 
lui; e da quell’ora il fanciullo fu guarito. 

Allora i discepoli, accostatisi a Gesù in 
disparte, dissero: Perchè non abbiam noi potuto 
cacciarlo? 

E Gesù disse loro: Per la vostra incredulità; 
perciocchè io vi dico in verità, che se avete di 
fede quant’è un granel di senape, voi direte a 
questo monte: Passa di qui a là, ed esso vi 
passerà; e niente vi sarà impossibile. 

Or questa generazione di demoni non esce fuori, se 
non per orazione, e per digiuno. 

Ora, mentre essi conversavano nella Galilea, Gesù 
disse loro: Egli avverrà che il Figliuol 
dell’uomo sarà dato nelle mani degli uomini; ed 
essi l’uccideranno; 

ma nel terzo giorno egli risusciterà. Ed essi ne 
furono grandemente contristati. 

E QUANDO furon venuti in Capernaum, coloro che 
ricoglievano le didramme vennero a Pietro, e 
dissero: Il vostro Maestro non paga egli le 
didramme? 

Egli disse: Sì. E quando egli fu entrato in casa, 
Gesù lo prevenne, dicendo: Che ti pare, Simone? 
da cui prendono i re della terra i tributi, o il 
censo? da’ figliuoli loro, o dagli stranieri? 

Pietro gli disse: Dagli stranieri. Gesù gli 
disse: Dunque i figliuoli son franchi. 

Ma, acciocchè noi non li scandalezziamo, vattene 
al mare, e getta l’amo, e togli il primo pesce 
che salirà fuori, ed aprigli la gola, e tu vi 
troverai uno statere; prendilo e dallo loro, per 
te, e per me. 

IN quell’ora i discepoli vennero a Gesù 
dicendo: Deh! chi è il maggiore nel regno de’ 
cieli? 

E Gesù, chiamato a sè un piccol fanciullo, lo 
pose nel mezzo di loro, e disse: 

Io vi dico in verità, che se non siete mutati, e 
non divenite come i piccoli fanciulli, voi non 
entrerete punto nel regno de’ cieli. 

Ogni uomo adunque, che si sarà abbassato, come 
questo piccol fanciullo, è il maggiore nel regno 
de’ cieli. 

E chiunque riceve un tal piccol fanciullo, nel 
nome mio, riceve me. 

Ma chi avrà scandalezzato uno di questi piccoli 
che credono in me, meglio per lui sarebbe che gli 
fosse appiccata una macina da asino al collo, e 
che fosse sommerso nel fondo del mare. 

Guai al mondo per gli scandali! perciocchè, bene 
è necessario che scandali avvengano; ma 
nondimeno, guai a quell’uomo per cui lo scandalo 
avviene! 

Ora, se la tua mano, o il tuo piè, ti fa 
intoppare, mozzali, e gettali via da te; meglio è 
per te d’entrar nella vita zoppo, o monco, che, 
avendo due mani, e due piedi, esser gettato nel 
fuoco eterno. 

Parimente, se l’occhio tuo ti fa intoppare, 
cavalo, e gettalo via da te; meglio è per te 
d’entrar nella vita, avendo un occhio solo, che, 
avendone due, esser gettato nella geenna del 
fuoco. 

Guardate che non isprezziate alcuno di questi 
piccoli; perciocchè io vi dico che gli angeli 
loro vedono del continuo ne’ cieli la faccia del 
Padre mio, che è ne’ cieli. 

Poichè il Figliuol dell’uomo è venuto per 
salvar ciò che era perito. 

Che vi par egli? Se un uomo ha cento pecore, ed 
una di esse si smarrisce, non lascerà egli le 
novantanove, e non andrà egli su per i monti 
cercando la smarrita? 

E se pure avviene ch’egli la trovi, io vi dico 
in verità, che egli più si rallegra di quella, 
che delle novantanove, che non si erano smarrite. 

Così, la volontà del Padre vostro ch’è ne’ 
cieli è, che neppur uno di questi piccoli 
perisca. 

ORA, se il tuo fratello ha peccato contro a te, 
va’ e riprendilo fra te e lui solo; se egli ti 
ascolta, tu hai guadagnato il tuo fratello. 

Ma, se non ti ascolta, prendi teco ancora uno o 
due, acciocchè ogni parola sia confermata per la 
bocca di due, o di tre testimoni. 

E s’egli disdegna di ascoltarli, dillo alla 
chiesa; e se disdegna eziandio di ascoltar la 
chiesa, siati come il pagano, o il pubblicano. 

Io vi dico in verità, che tutte le cose che voi 
avrete legate sopra la terra saranno legate nel 
cielo, e tutte le cose che avrete sciolte sopra la 
terra saranno sciolte nel cielo. 

Oltre a ciò, io vi dico, che, se due di voi 
consentono sopra la terra, intorno a qualunque 
cosa chiederanno, quella sarà lor fatta dal Padre 
mio, che è ne’ cieli. 

Perciocchè, dovunque due, o tre, son raunati nel 
nome mio, quivi son io nel mezzo di loro. 

Allora Pietro, accostatoglisi, disse: Signore, 
quante volte, peccando il mio fratello contro a 
me, gli perdonerò io? fino a sette volte? 

Gesù gli disse: Io non ti dico fino a sette 
volte, ma fino a settanta volte sette. 

Perciò, il regno de’ cieli è assomigliato ad 
un re, il qual volle far ragione co’ suoi 
servitori. 

Ed avendo cominciato a far ragione, gli fu 
presentato uno, ch’era debitore di diecimila 
talenti. 

E non avendo egli da pagare, il suo signore 
comandò ch’egli, e la sua moglie, e i suoi 
figliuoli, e tutto quanto avea, fosse venduto, e 
che il debito fosse pagato. 

Laonde il servitore, gettatosi a terra, si 
prostese davanti a lui, dicendo: Signore, abbi 
pazienza inverso me, ed io ti pagherò tutto. 

E il signor di quel servitore, mosso da 
compassione, lo lasciò andare, e gli rimise il 
debito. 

Ma quel servitore, uscito fuori, trovò uno de’ 
suoi conservi, il qual gli dovea cento denari: ed 
egli lo prese, e lo strangolava, dicendo: Pagami 
ciò che tu mi devi. 

Laonde il suo conservo, gettatoglisi a’ piedi, 
lo pregava, dicendo: Abbi pazienza inverso me, ed 
io ti pagherò tutto. 

Ma egli non volle, anzi andò, e lo cacciò in 
prigione, finchè avesse pagato il debito. 

Or i suoi conservi, veduto il fatto, ne furono 
grandemente contristati, e vennero al lor signore, 
e gli dichiararono tutto il fatto. 

Allora il suo signore lo chiamò a sè, e gli 
disse: Malvagio servitore, io ti rimisi tutto quel 
debito, perciocchè tu me ne pregasti. 

Non ti si conveniva egli altresì aver pietà del 
tuo conservo, siccome io ancora avea avuta pietà 
di te? 

E il suo signore, adiratosi, lo diede in man de’ 
sergenti, da martoriarlo, infino a tanto ch’egli 
avesse pagato tutto ciò che gli era dovuto. 

Così ancora vi farà il vostro Padre celeste, se 
voi non rimettete di cuore ognuno al suo fratello 
i suoi falli. 

E QUANDO Gesù ebbe finiti questi ragionamenti, si 
dipartì di Galilea, e venne ne’ confini della 
Giudea, lungo il Giordano. 

E molte turbe lo seguitarono, ed egli li sanò 
quivi. 

E i Farisei si accostarono a lui, tentandolo, e 
dicendogli: È egli lecito all’uomo di mandar 
via la sua moglie per qualunque cagione? 

Ed egli, rispondendo, disse loro: Non avete voi 
letto che Colui, che da principio fece ogni cosa, 
fece gli uomini maschio e femmina? 

E disse: Perciò, l’uomo lascerà il padre e la 
madre, e si congiungerà con la sua moglie, e i 
due diverranno una stessa carne. 

Talchè, non son più due, anzi una stessa carne; 
ciò dunque che Iddio ha congiunto l’uomo nol 
separi. 

Essi gli dissero: Perchè dunque comandò Mosè 
che si desse la scritta del divorzio, e che così 
si mandasse via la moglie? 

Egli disse loro: Ben vi permise Mosè, per la 
durezza de’ vostri cuori, di mandar via le 
vostre mogli; ma da principio non era così. 

Or io vi dico che chiunque manda via la sua 
moglie, salvochè per cagion di fornicazione, e ne 
sposa un’altra, commette adulterio; ed altresì 
chi sposa colei che è mandata via commette 
adulterio. 

I suoi discepoli gli dissero: Se così sta 
l’affare dell’uomo con la moglie, non è 
spediente maritarsi. 

Ma egli disse loro: Non tutti son capaci di questa 
cosa che voi dite, ma sol coloro a cui è dato. 

Perciocchè vi son degli eunuchi, i quali son nati 
così dal seno della madre; e vi son degli 
eunuchi, i quali sono stati fatti eunuchi dagli 
uomini; e vi son degli eunuchi, i quali si son 
fatti eunuchi loro stessi per lo regno de’ 
cieli. Chi può esser capace di queste cose, 
sialo. 

ALLORA gli furono presentati dei piccoli 
fanciulli, acciocchè imponesse loro le mani, ed 
orasse; ma i discepoli sgridavano coloro che li 
presentavano. 

Ma Gesù disse: Lasciate quei piccoli fanciulli, e 
non li divietate di venire a me; perciocchè di 
tali è il regno de’ cieli. 

Ed imposte loro le mani, si partì di là. 

ED ecco, un certo, accostatosi, gli disse: Maestro 
buono, che bene farò io per aver la vita eterna? 

Ed egli gli disse: Perchè mi chiami buono? niuno 
è buono, se non un solo, cioè: Iddio. Ora, se tu 
vuoi entrar nella vita, osserva i comandamenti. 

Colui gli disse: Quali? E Gesù disse: Questi: Non 
uccidere. Non commettere adulterio. Non rubare. 
Non dir falsa testimonianza. 

Onora tuo padre e tua madre, ed ama il tuo 
prossimo come te stesso. 

Quel giovane gli disse: Tutte queste cose ho 
osservate fin dalla mia giovanezza; che mi manca 
egli ancora? 

Gesù gli disse: Se tu vuoi esser perfetto, va’, 
vendi ciò che tu hai, e donalo a’ poveri, e tu 
avrai un tesoro nel cielo; poi vieni, e seguitami. 

Ma il giovane, udita quella parola, se ne andò 
contristato; perciocchè egli avea molte 
ricchezze. 

E Gesù disse a’ suoi discepoli: Io vi dico in 
verità, che un ricco malagevolmente entrerà nel 
regno de’ cieli. 

E da capo vi dico: Egli è più agevole che un 
cammello passi per la cruna di un ago, che un 
ricco entri nel regno di Dio. 

E i suoi discepoli, udito ciò, sbigottirono 
forte, dicendo: Chi adunque può esser salvato? 

E Gesù, riguardatili, disse loro: Questo è 
impossibile agli uomini, ma a Dio ogni cosa è 
possibile. 

Allora Pietro, rispondendo, gli disse: Ecco, noi 
abbiamo abbandonato ogni cosa, e ti abbiam 
seguitato; che ne avremo dunque? 

E Gesù disse loro: Io vi dico in verità, che 
nella nuova creazione, quando il Figliuol 
dell’uomo sederà sopra il trono della sua 
gloria, voi ancora che mi avete seguitato sederete 
sopra dodici troni, giudicando le dodici tribù 
d’Israele. 

E chiunque avrà abbandonato casa, o fratelli, o 
sorelle, o padre, o madre, o moglie, o figliuoli, 
o possessioni, per lo mio nome, ne riceverà cento 
cotanti, ed erederà la vita eterna. 

Ma molti primi saranno ultimi, e molti ultimi 
saranno primi. 

PERCIOCCHÈ, il regno de’ cieli è simile ad un 
padron di casa, il quale, in sul far del dì, 
uscì fuori, per condurre e prezzo de’ 
lavoratori, per mandarli nella sua vigna. 

E convenutosi co’ lavoratori in un denaro al 
dì, li mandò nella sua vigna. 

Poi, uscito intorno alle tre ore, ne vide altri 
che stavano in su la piazza scioperati. 

Ed egli disse loro: Andate voi ancora nella vigna, 
ed io vi darò ciò che sarà ragionevole. Ed essi 
andarono. 

Poi, uscito ancora intorno alle sei, ed alle nove 
ore, fece il simigliante. 

Ora, uscito ancora intorno alle undici ore, ne 
trovò degli altri che se ne stavano scioperati, 
ed egli disse loro: Perchè ve ne state qui tutto 
il dì scioperati? 

Essi gli dissero: Perciocchè niuno ci ha condotti 
a prezzo. Egli disse loro: Andate voi ancora nella 
vigna, e riceverete ciò che sarà ragionevole. 

Poi, fattosi sera, il padron della vigna disse al 
suo fattore: Chiama i lavoratori, e paga loro il 
salario, cominciando dagli ultimi fino a’ primi. 

Allora quei delle undici ore vennero, e 
ricevettero un denaro per uno. 

Poi vennero i primi, i quali pensavano di ricever 
più, ma ricevettero anch’essi un denaro per 
uno. 

E, ricevutolo, mormoravano contro al padron di 
casa, dicendo: 

Questi ultimi han lavorato solo un’ora, e tu li 
hai fatti pari a noi, che abbiam portata la 
gravezza del dì, e l’arsura. 

Ma egli, rispondendo, disse all’un di loro: 
Amico, io non ti fo alcun torto; non ti convenisti 
tu meco in un denaro? 

Prendi ciò che ti appartiene, e vattene; ma io 
voglio dare a quest’ultimo quanto a te. 

Non mi è egli lecito di far ciò che io voglio 
del mio? l’occhio tuo è egli maligno, 
perciocchè io son buono? 

Così, gli ultimi saranno primi, e i primi ultimi; 
perciocchè molti son chiamati, ma pochi eletti. 

POI Gesù, salendo in Gerusalemme, tratti da parte 
i suoi dodici discepoli nel cammino, disse loro: 

Ecco, noi saliamo in Gerusalemme, e il Figliuol 
dell’uomo sarà dato in man dei principali 
sacerdoti, e degli Scribi, ed essi lo 
condanneranno a morte. 

E lo metteranno nelle mani de’ Gentili, da 
schernirlo, e flagellarlo, e crocifiggerlo, ma 
egli risusciterà nel terzo giorno. 

Allora la madre de’ figliuoli di Zebedeo si 
accostò a lui, co’ suoi figliuoli, adorandolo, 
e chiedendogli qualche cosa. 

Ed egli le disse: Che vuoi? Ella gli disse: Ordina 
che questi miei due figliuoli seggano l’uno alla 
tua destra, l’altro alla sinistra, nel tuo 
regno. 

E Gesù, rispondendo, disse: Voi non sapete ciò 
che vi chieggiate; potete voi bere il calice che 
io berrò, ed essere battezzati del battesimo del 
quale io sarò battezzato? Essi gli dissero: Sì, 
lo possiamo. 

Ed egli disse loro: Voi certo berrete il mio 
calice, e sarete battezzati del battesimo del 
quale io sarò battezzato; ma, quant’è al 
sedere alla mia destra, o alla sinistra, non istà 
a me il darlo; ma sarà dato a coloro a cui è 
preparato dal Padre mio. 

E gli altri dieci, avendo ciò udito, furono 
indegnati di que’ due fratelli. 

E Gesù, chiamatili a sè, disse: Voi sapete che i 
principi delle genti le signoreggiano, e che i 
grandi usano podestà sopra esse. 

Ma non sarà così fra voi; anzi chiunque fra voi 
vorrà divenir grande sia vostro ministro; 

e chiunque fra voi vorrà esser primo sia vostro 
servitore. 

Siccome il Figliuol dell’uomo non è venuto per 
esser servito, anzi per servire, e per dar 
l’anima sua per prezzo di riscatto per molti. 

OR uscendo essi di Gerico, una gran moltitudine lo 
seguitò. 

Ed ecco, due ciechi, che sedevano presso della 
via, avendo udito che Gesù passava, gridarono, 
dicendo: Abbi pietà di noi, Signore, Figliuol di 
Davide! 

Ma la moltitudine li sgridava, acciocchè 
tacessero; ma essi vie più gridavano, dicendo: 
Abbi pietà di noi, Signore, Figliuolo di Davide. 

E Gesù, fermatosi, li chiamò, e disse: Che 
volete ch’io vi faccia? 

Essi gli dissero: Signore, che gli occhi nostri 
sieno aperti. 

E Gesù, mosso a pietà, toccò gli occhi loro, e 
incontanente gli occhi loro ricoverarono la vista, 
ed essi lo seguitarono. 

E QUANDO furon vicino a Gerusalemme, e furon 
venuti in Betfage, presso al monte degli Ulivi, 
Gesù mandò due discepoli, 

dicendo loro: Andate nel castello che è 
dirimpetto a voi; e subito troverete un’asina 
legata, ed un puledro con essa; scioglieteli, e 
menatemeli. 

E se alcuno vi dice nulla, dite che il Signore ne 
ha bisogno; e subito li manderà. 

Or tutto ciò fu fatto, acciocchè si adempiesse 
ciò che fu detto dal profeta, dicendo: 

Dite alla figliuola di Sion: Ecco, il tuo Re viene 
a te, mansueto, e montato sopra un asino, ed un 
puledro, figlio di un’asina che porta il giogo. 

E i discepoli andarono, e fecero come Gesù avea 
loro imposto. 

E menaron l’asina, ed il puledro; e misero sopra 
quelli le lor veste, e Gesù montò sopra il 
puledro. 

Ed una grandissima moltitudine distese le sue 
veste nella via; ed altri tagliavano de’ rami 
dagli alberi, e li distendevano nella via. 

E le turbe che andavano davanti, e che venivano 
dietro gridavano, dicendo: Osanna al Figliuolo di 
Davide! Benedetto colui che viene nel nome del 
Signore! Osanna ne’ luoghi altissimi! 

Ed essendo egli entrato in Gerusalemme, tutta la 
città fu commossa, dicendo: 

Chi è costui? E le turbe dicevano: Costui è 
Gesù, il Profeta che è da Nazaret di Galilea. 

E GESÙ entrò nel tempio di Dio, e cacciò fuori 
tutti coloro che vendevano, e comperavano nel 
tempio; e riversò le tavole de’ cambiatori, e 
le sedie di coloro che vendevano i colombi. 

E disse loro: Egli è scritto: La mia Casa sarà 
chiamata Casa d’orazione, ma voi ne avete fatta 
una spelonca di ladroni. 

Allora vennero a lui de’ ciechi, e degli zoppi, 
nel tempio, ed egli li sanò. 

Ma i principali sacerdoti, e gli Scribi, vedute le 
maraviglie ch’egli avea fatte, ed i fanciulli 
che gridavano nel tempio: Osanna al Figliuolo di 
Davide! furono indegnati. 

E gli dissero: Odi tu ciò che costoro dicono? E 
Gesù disse loro: Sì. Non avete voi mai letto: 
Dalla bocca de’ fanciulli, e di que’ che 
poppano, tu hai stabilita la tua lode? 

E lasciatili, uscì della città verso Betania, e 
quivi albergò. 

E LA mattina ritornando nella città, ebbe fame. 

E, vedendo un fico in su la strada, andò ad esso, 
ma non vi trovò nulla, se non delle foglie. Ed 
egli gli disse: Giammai più in eterno non nasca 
frutto alcuno da te. E subito il fico si seccò. 

E i discepoli, veduto ciò, si maravigliarono, 
dicendo: Come si è di subito seccato il fico? 

E Gesù, rispondendo, disse loro: Io vi dico in 
verità, che, se avete fede e non dubitate, non 
sol farete la cosa del fico, ma ancora se dite a 
questo monte: Togliti di là, e gettati nel mare, 
sarà fatto. 

E tutte le cose, le quali con orazione 
richiederete, credendo, voi le riceverete. 

POI, quando egli fu venuto nel tempio, i 
principali sacerdoti, e gli anziani del popolo, si 
accostarono a lui mentre egli insegnava, dicendo: 
Di quale autorità fai tu queste cose? e chi ti ha 
data cotesta autorità? 

E Gesù, rispondendo, disse loro: Ancora io vi 
domanderò una cosa, la qual se voi mi dite io 
altresì vi dirò di quale autorità fo queste 
cose. 

Il battesimo di Giovanni onde era egli? dal cielo 
o dagli uomini? Ed essi ragionavan tra loro, 
dicendo: Se diciamo che era dal cielo, egli ci 
dirà: Perchè dunque non gli credeste? 

Se altresì diciamo che era dagli uomini noi 
temiamo la moltitudine perciocchè tutti tengono 
Giovanni per profeta. 

E risposero a Gesù, e dissero: Noi non sappiamo. 
Egli altresì disse loro: Ed io ancora non vi 
dirò di quale autorità io fo queste cose. 

ORA, che vi par egli? Un uomo avea due figliuoli; 
e, venuto al primo, disse: Figliuolo, va’, 
lavora oggi nella mia vigna. 

Ma egli, rispondendo, disse: Non voglio, pur 
nondimeno, poi appresso, ravvedutosi, vi andò. 

Poi, venuto al secondo, gli disse il simigliante. 
Ed egli, rispondendo, disse: Sì, lo farò, 
signore, e pur non vi andò. 

Qual de’ due fece il voler del padre? Essi gli 
dissero: Il primo. Gesù disse loro: Io vi dico in 
verità, che i pubblicani, e le meretrici vanno 
innanzi a voi nel regno de’ cieli. 

Perciocchè Giovanni è venuto a voi per la via 
della giustizia, e voi non gli avete creduto; ma i 
pubblicani e le meretrici gli hanno creduto; e pur 
voi, veduto ciò, non vi siete poi appresso 
ravveduti, per credergli. 

UDITE un’altra parabola: Vi era un padre di 
famiglia, il quale piantò una vigna e le fece una 
siepe attorno, e cavò in essa un luogo da calcar 
la vendemmia, e vi edificò una torre; poi allogò 
quella a certi lavoratori, e se ne andò in 
viaggio. 

Ora, quando venne il tempo de’ frutti, egli 
mandò i suoi servitori a’ lavoratori, per 
ricevere i frutti di quella. 

Ma i lavoratori, presi que’ servitori, ne 
batterono l’uno, e ne uccisero l’altro, e ne 
lapidarono l’altro. 

Da capo egli mandò degli altri servitori, in 
maggior numero che i primi; e quelli fecero loro 
il simigliante. 

Ultimamente, egli mandò loro il suo figliuolo, 
dicendo: Avran riverenza al mio figliuolo. 

Ma i lavoratori, veduto il figliuolo, disser fra 
loro: Costui è l’erede; venite, uccidiamolo, ed 
occupiamo la sua eredità. 

E presolo, lo cacciarono fuor della vigna, e 
l’uccisero. 

Quando adunque il padron della vigna sarà venuto, 
che farà egli a que’ lavoratori? 

Essi gli dissero: Egli li farà perir malamente, 
quegli scellerati, ed allogherà la vigna ad altri 
lavoratori, i quali gli renderanno i frutti a’ 
suoi tempi. 

Gesù disse loro: Non avete voi mai letto nelle 
Scritture: La pietra che gli edificatori hanno 
riprovata è divenuta il capo del cantone; ciò è 
stato fatto dal Signore, ed è cosa maravigliosa 
agli occhi nostri? 

Perciò, io vi dico, che il regno di Dio vi sarà 
tolto, e sarà dato ad una gente che farà i 
frutti di esso. 

E chi caderà sopra questa pietra sarà tritato, 
ed ella fiaccherà colui sopra cui ella caderà. 

E i principali sacerdoti, e i Farisei, udite le 
sue parabole, si avvidero ch’egli diceva di 
loro. 

E cercavano di pigliarlo; ma temettero le turbe, 
perciocchè quelle lo tenevano per profeta. 

E GESÙ, messosi a parlare, da capo ragionò loro 
in parabole, dicendo: 

Il regno de’ cieli è simile ad un re, il qual 
fece le nozze al suo figliuolo. 

E mandò i suoi servitori a chiamar gl’invitati 
alle nozze, ma essi non vollero venire. 

Di nuovo mandò altri servitori, dicendo: Dite 
agl’invitati: Ecco, io ho apparecchiato il mio 
desinare, i miei giovenchi, e i miei animali 
ingrassati sono ammazzati, ed ogni cosa è 
apparecchiata; venite alle nozze. 

Ma essi non curandosene, se ne andarono, chi alla 
sua possessione, chi alla sua mercatanzia. 

E gli altri, presi i suoi servitori, li 
oltraggiarono ed uccisero. 

E quel re, udito ciò, si adirò, e mandò i suoi 
eserciti, e distrusse que’ micidiali, ed arse la 
lor città. 

Allora egli disse a’ suoi servitori: Ben son le 
nozze apparecchiate, ma i convitati non n’erano 
degni. 

Andate adunque in su i capi delle strade, e 
chiamate alle nozze chiunque troverete. 

E quei servitori, usciti in su le strade, 
raunarono tutti coloro che trovarono, cattivi e 
buoni, e il luogo delle nozze fu ripieno di 
persone ch’erano a tavola. 

Or il re, entrato per vedere quei che erano a 
tavola, vide quivi un uomo che non era vestito di 
vestimento da nozze. 

E gli disse: Amico, come sei entrato qua, senza 
aver vestimento da nozze? E colui ebbe la bocca 
chiusa. 

Allora il re disse a’ servitori: Legategli le 
mani e i piedi, e toglietelo, e gettatelo nelle 
tenebre di fuori. Ivi sarà il pianto, e lo 
stridor dei denti. 

Perciocchè molti son chiamati, ma pochi eletti. 

ALLORA i Farisei andarono, e tenner consiglio come 
lo sorprenderebbero in fallo nelle sue parole. 

E gli mandarono i lor discepoli, con gli Erodiani, 
a dirgli: Maestro, noi sappiamo che tu sei verace, 
e che insegni la via di Dio in verità, e che non 
ti curi d’alcuno; perciocchè tu non riguardi 
alla qualità delle persone degli uomini. 

Dicci adunque: Che ti par egli? È egli lecito di 
dare il censo a Cesare, o no? 

E Gesù, riconosciuta la lor malizia, disse: 
Perchè mi tentate, o ipocriti? 

Mostratemi la moneta del censo. Ed essi gli 
porsero un denaro. 

Ed egli disse loro: Di chi è questa figura, e 
questa soprascritta? 

Essi gli dissero: Di Cesare. Allora egli disse 
loro: Rendete dunque a Cesare le cose che 
appartengono a Cesare, e a Dio le cose che 
appartengono a Dio. 

Ed essi, udito ciò, si maravigliarono, e, 
lasciatolo, se ne andarono. 

IN quell’istesso giorno vennero a lui i 
Sadducei, i quali dicono che non vi è 
risurrezione, e lo domandarono, dicendo: 

Maestro, Mosè ha detto: Se alcuno muore senza 
figliuoli, sposi il suo fratello per ragione 
d’affinità la moglie di esso, e susciti 
progenie al suo fratello. 

Or appo noi vi erano sette fratelli; e il primo, 
avendo sposata moglie, morì; e, non avendo 
progenie, lasciò la sua moglie al suo fratello. 

Simigliantemente ancora il secondo, e il terzo, 
fino a tutti e sette. 

Ora, dopo tutti, morì anche la donna. 

Nella risurrezione adunque, di cui d’infra i 
sette sarà ella moglie? poichè tutti l’hanno 
avuta. 

Ma Gesù, rispondendo, disse loro: Voi errate, non 
intendendo le Scritture, nè la potenza di Dio. 

Perciocchè nella risurrezione non si prendono, 
nè si dànno mogli; anzi gli uomini son nel cielo 
come angeli di Dio. 

E quant’è alla risurrezione de’ morti, non 
avete voi letto ciò che vi fu detto da Dio, 
quando disse: 

Io son l’Iddio d’Abrahamo, e l’Iddio 
d’Isacco, e l’Iddio di Giacobbe? Iddio non è 
l’Iddio de’ morti, ma de’ viventi. 

E le turbe, udite queste cose, stupivano della sua 
dottrina. 

ED i Farisei, udito ch’egli avea chiusa la bocca 
a’ Sadducei, si raunarono insieme. 

E un dottor della legge lo domandò, tentandolo, e 
dicendo: 

Maestro, quale è il maggior comandamento della 
legge? 

E Gesù gli disse: Ama il Signore Iddio tuo con 
tutto il tuo cuore, e con tutta l’anima tua, e 
con tutta la mente tua. 

Quest’è il primo, e il gran comandamento. 

E il secondo, simile ad esso, è: Ama il tuo 
prossimo come te stesso. 

Da questi due comandamenti dipendono tutta la 
legge, ed i profeti. 

ED essendo i Farisei raunati, Gesù domandò loro, 
dicendo: 

Che vi par egli del Cristo? di chi è egli 
figliuolo? Essi gli dicono: Di Davide. 

Egli disse loro: Come adunque Davide lo chiama 
egli in ispirito Signore, dicendo: 

Il Signore ha detto al mio Signore: Siedi alla mia 
destra, finchè io abbia posti i tuoi nemici per 
iscannello de’ tuoi piedi? 

Se dunque Davide lo chiama Signore, come è egli 
suo figliuolo? 

E niuno poteva rispondergli nulla; niuno eziandio 
ardì più, da quel dì innanzi, fargli alcuna 
domanda. 

ALLORA Gesù parlò alle turbe, ed a’ suoi 
discepoli, dicendo: 

Gli Scribi e i Farisei seggono sopra la sedia di 
Mosè. 

Osservate adunque, e fate tutte le cose che vi 
diranno che osserviate; ma non fate secondo le 
opere loro; perchè dicono, ma non fanno. 

Perciocchè legano pesi gravi ed importabili, e li 
mettono sopra le spalle degli uomini; ma essi non 
li vogliono pur muovere col dito. 

E fanno tutte le loro opere per esser riguardati 
dagli uomini; ed allargano le lor filatterie, ed 
allungano le fimbrie delle lor veste. 

Ed amano i primi luoghi a tavola ne’ conviti, e 
i primi seggi nelle raunanze; 

e le salutazioni nelle piazze; e d’esser 
chiamati dagli uomini: Rabbi, Rabbi. 

Ma voi, non siate chiamati Maestro; perciocchè un 
solo è il vostro Dottore, cioè Cristo; e voi 
tutti siete fratelli. 

E non chiamate alcuno sopra la terra vostro padre; 
perciocchè un solo è vostro Padre, cioè, quel 
ch’è ne’ cieli. 

E non siate chiamati dottori; perciocchè un solo 
è il vostro Dottore, cioè Cristo. 

E il maggior di voi sia vostro ministro. 

Or chiunque si sarà innalzato, sarà abbassato; e 
chiunque si sarà abbassato, sarà innalzato. 

Ora, guai a voi, Scribi e Farisei ipocriti! 
perciocchè voi serrate i regno dei cieli davanti 
agli uomini; poichè voi non entrate, nè lasciate 
entrar coloro ch’erano per entrare. 

Guai a voi, Scribi e Farisei ipocriti! perciocchè 
voi divorate le case delle vedove; e ciò, sotto 
specie di far lunghe orazioni; perciò, voi 
riceverete maggior condannazione. 

Guai a voi, Scribi e Farisei ipocriti! perciocchè 
voi circuite il mare e la terra, per fare un 
proselito; e, quando egli è fatto, voi lo fate 
figliuol della geenna il doppio più di voi. 

Guai a voi, guide cieche! che dite: Se alcuno ha 
giurato per lo tempio, non è nulla; ma se ha 
giurato per l’oro del tempio, è obbligato. 

Stolti e ciechi! perciocchè, quale è maggiore, 
l’oro, o il tempio che santifica l’oro? 

Parimente, se alcuno ha giurato per l’altare, 
non è nulla; ma se ha giurato per l’offerta che 
è sopra esso, è obbligato. 

Stolti e ciechi! perciocchè, quale è maggiore, 
l’offerta, o l’altare che santifica 
l’offerta? 

Colui adunque che giura per l’altare giura per 
esso, e per tutte le cose che son sopra esso. 

E chi giura per lo tempio giura per esso, e per 
colui che l’abita. 

E chi giura per lo cielo giura per lo trono di 
Dio, e per colui che siede sopra esso. 

Guai a voi, Scribi e Farisei ipocriti! perciocchè 
voi decimate la menta, e l’aneto, e il comino, e 
lasciate le cose più gravi della legge: il 
giudizio, e la misericordia, e la fede; ei si 
conveniva far queste cose, e non lasciar quelle 
altre. 

Guide cieche! che colate la zanzara, e inghiottite 
il cammello. 

Guai a voi, Scribi e Farisei ipocriti! perciocchè 
voi nettate il difuori della coppa e del piatto; 
ma dentro quelli son pieni di rapina e 
d’intemperanza. 

Fariseo cieco! netta prima il didentro della coppa 
e del piatto; acciocchè il difuori ancora sia 
netto. 

Guai a voi, Scribi e Farisei ipocriti! perciocchè 
voi siete simili a’ sepolcri scialbati, i quali 
di fuori appaiono belli, ma dentro son pieni 
d’ossami di morti, e d’ogni bruttura. 

Così ancora voi apparite giusti di fuori agli 
uomini; ma dentro, siete pieni d’ipocrisia e 
d’iniquità. 

Guai a voi, Scribi e Farisei ipocriti! perciocchè 
voi edificate i sepolcri de’ profeti, e adornate 
i monumenti de’ giusti; e dite: 

Se noi fossimo stati a’ dì de’ padri nostri, 
non saremmo già stati lor compagni 
nell’uccisione de’ profeti. 

Talchè voi testimoniate contro a voi stessi, che 
siete figliuoli di coloro che uccisero i profeti. 

Voi ancora empiete pur la misura de’ vostri 
padri. 

Serpenti, progenie di vipere! come fuggirete dal 
giudizio della geenna? 

Perciò, ecco, io vi mando de’ profeti, e de’ 
savi, e degli Scribi; e di loro ne ucciderete e 
crocifiggerete alcuni, altri ne flagellerete nelle 
vostre raunanze, e li perseguiterete di città in 
città. 

Acciocchè vi venga addosso tutto il sangue giusto 
sparso in terra, dal sangue del giusto Abele, 
infino al sangue di Zaccaria, figliuol di 
Barachia, il qual voi uccideste fra il tempio e 
l’altare. 

Io vi dico in verità, che tutte queste cose 
verranno sopra questa generazione. 

Gerusalemme, Gerusalemme, che uccidi i profeti, e 
lapidi coloro che ti son mandati! quante volte ho 
voluto raccogliere i tuoi figliuoli, nella maniera 
che la gallina raccoglie i suoi pulcini sotto le 
ale, e voi non avete voluto! 

Ecco, la vostra casa vi è lasciata deserta. 

Perciocchè io vi dico, che da ora innanzi voi non 
mi vedrete, finchè diciate: Benedetto colui che 
viene nel nome del Signore. 

E GESÙ, essendo uscito, se ne andava fuor del 
tempio; e i discepoli gli si accostarono, per 
mostrargli gli edifici del tempio. 

Ma Gesù disse loro: Non vedete voi tutte queste 
cose? Io vi dico in verità, che non sarà qui 
lasciata pietra sopra pietra che non sia 
diroccata. 

Poi, essendosi egli posto a sedere sopra il monte 
degli Ulivi, i discepoli gli si accostarono da 
parte, dicendo: Dicci, quando avverranno queste 
cose? e qual sarà il segno della tua venuta, e 
della fin del mondo? 

E Gesù, rispondendo, disse loro: Guardatevi che 
niun vi seduca. 

Perciocchè molti verranno sotto il mio nome, 
dicendo: Io sono il Cristo; e ne sedurranno molti. 

Or voi udirete guerre, e romori di guerre; 
guardatevi, non vi turbate; perciocchè conviene 
che tutte queste cose avvengano; ma non sarà 
ancor la fine. 

Perciocchè una gente si leverà contro 
all’altra; ed un regno contro all’altro; e vi 
saranno pestilenze, e fami, e tremoti in ogni 
luogo. 

Ma tutte queste cose saranno sol principio di 
dolori. 

Allora vi metteranno nelle mani altrui, per essere 
afflitti, e vi uccideranno; e sarete odiati da 
tutte le genti per lo mio nome. 

Ed allora molti si scandalezzeranno, e si 
tradiranno, e odieranno l’un l’altro. 

E molti falsi profeti sorgeranno, e ne sedurranno 
molti. 

E perciocchè l’iniquità sarà moltiplicata, la 
carità di molti si raffredderà. 

Ma chi sarà perseverato infino al fine sarà 
salvato. 

E questo evangelo del regno sarà predicato in 
tutto il mondo, in testimonianza a tutte le genti; 
ed allora verrà la fine. 

QUANDO adunque avrete veduta l’abominazione 
della desolazione, della quale ha parlato il 
profeta Daniele, posta nel luogo santo chi legge 
pongavi mente; 

allora coloro che saranno nella Giudea fuggansene 
sopra i monti. 

Chi sarà sopra il tetto della casa non iscenda, 
per toglier cosa alcuna di casa sua. 

E chi sarà nella campagna non torni addietro, per 
toglier la sua vesta. 

Or guai alle gravide, ed a quelle che latteranno 
in que’ dì! 

E pregate che la vostra fuga non sia di verno, nè 
in giorno di sabato; 

perciocchè allora vi sarà grande afflizione, 
qual non fu giammai, dal principio del mondo 
infino ad ora; ed anche giammai più non sarà. 

E se que’ giorni non fossero abbreviati, niuna 
carne scamperebbe; ma per gli eletti que’ giorni 
saranno abbreviati. 

ALLORA, se alcuno vi dice: Ecco, il Cristo è qui, 
o là, nol crediate. 

Perciocchè falsi cristi, e falsi profeti 
sorgeranno, e faranno gran segni, e miracoli; 
talchè sedurrebbero, se fosse possibile, eziandio 
gli eletti. 

Ecco, io ve l’ho predetto. Se dunque vi dicono: 
Ecco, egli è nel deserto, non vi andate; 

ecco, egli è nelle camerette segrete, nol 
crediate. 

Perciocchè, siccome il lampo esce di Levante, ed 
apparisce fino in Ponente, tale ancora sarà la 
venuta del Figliuol dell’uomo. 

Perciocchè dovunque sarà il carname, quivi si 
accoglieranno le aquile. 

Ora, subito dopo l’afflizione di quei giorni, il 
sole scurerà, e la luna non darà il suo 
splendore, e le stelle caderanno dal cielo, e le 
potenze de’ cieli saranno scrollate. 

Ed allora apparirà il segno del Figliuol 
dell’uomo, nel cielo; allora ancora tutte le 
nazioni della terra faranno cordoglio, e vedranno 
il Figliuol dell’uomo venir sopra le nuvole del 
cielo, con potenza, e gran gloria. 

Ed egli manderà i suoi angeli, con tromba, e gran 
grido; ed essi raccoglieranno i suoi eletti da’ 
quattro venti, dall’un de’ capi del cielo 
infino all’altro. 

Ora imparate dal fico questa similitudine: Quando 
già i suoi rami sono in succhio, e le frondi 
germogliano, voi sapete che la state è vicina; 

così ancora voi, quando avrete vedute tutte 
queste cose, sappiate ch’egli è vicino, in su 
la porta. 

Io vi dico in verità, che questa età non 
passerà, finchè tutte queste cose non sieno 
avvenute. 

Il cielo e la terra trapasseranno, ma le mie 
parole non trapasseranno. 

MA quant’è a quel giorno, e a quell’ora, 
niuno la sa, non pur gli angeli de’ cieli; ma il 
mio Padre solo. 

Ora, come erano i giorni di Noè, così ancora 
sarà la venuta del Figliuol dell’uomo. 

Perciocchè, siccome gli uomini erano, a’ dì 
che furono avanti il diluvio, mangiando e bevendo, 
prendendo e dando mogli, sino al giorno che Noè 
entrò nell’arca; 

e non si avvidero di nulla, finchè venne il 
diluvio e li portò tutti via; così ancora sarà 
la venuta del Figliuol dell’uomo. 

Allora due saranno nella campagna; l’uno sarà 
preso, e l’altro lasciato. 

Due donne macineranno nel mulino; l’una sarà 
presa, e l’altra lasciata. 

Vegliate adunque, perciocchè voi non sapete a 
qual’ora il vostro Signore verrà. 

Ma sappiate ciò, che se il padre di famiglia 
sapesse a qual vigilia della notte il ladro deve 
venire, egli veglierebbe, e non lascerebbe 
sconficcar la sua casa. 

Perciò, voi ancora siate presti; perciocchè, 
nell’ora che non pensate, il Figliuol 
dell’uomo verrà. 

QUALE è pur quel servitor leale, ed avveduto, il 
quale il suo signore abbia costituito sopra i suoi 
famigliari, per dar loro il nutrimento al suo 
tempo? 

Beato quel servitore, il quale il suo signore, 
quando egli verrà, troverà facendo così. 

Io vi dico in verità, ch’egli lo costituirà 
sopra tutti i suoi beni. 

Ma, se quel servitore, essendo malvagio, dice nel 
cuor suo: Il mio signore mette indugio a venire; 

e prende a battere i suoi conservi, ed a mangiare, 
ed a bere con gli ubbriachi; 

il signor di quel servitore verrà, nel giorno 
ch’egli non l’aspetta, e nell’ora ch’egli 
non sa; 

e lo riciderà, e metterà la sua parte con 
gl’ipocriti. Ivi sarà il pianto, e lo stridor 
de’ denti. 

ALLORA il regno de’ cieli sarà simile a dieci 
vergini, le quali, prese le lor lampane, uscirono 
fuori incontro allo sposo. 

Or cinque d’esse erano avvedute, e cinque pazze. 

Le pazze, prendendo le lor lampane, non aveano 
preso seco dell’olio; 

ma le avvedute aveano, insieme con le lor lampane, 
preso seco dell’olio ne’ loro vasi. 

Ora, tardando lo sposo, tutte divennero 
sonnacchiose, e si addormentarono. 

E in su la mezza notte si fece un grido: Ecco, lo 
sposo viene, uscitegli incontro. 

Allora tutte quelle vergini si destarono, ed 
acconciarono le lor lampane. 

E le pazze dissero alle avvedute: Dateci 
dell’olio vostro, perciocchè le nostre lampane 
si spengono. 

Ma le avvedute risposero, e dissero: Noi nol 
faremo; che talora non ve ne sia assai per noi, e 
per voi; andate più tosto a coloro che lo 
vendono, e compratene. 

Ora, mentre quelle andavano a comprarne, venne lo 
sposo; e quelle ch’erano apparecchiate entrarono 
con lui nelle nozze; e la porta fu serrata. 

Poi appresso, vennero anche le altre vergini, 
dicendo: Signore, signore, aprici. 

Ma egli rispondendo, disse: Io vi dico in verità, 
che io non vi conosco. 

Vegliate adunque, poichè non sapete nè il 
giorno, nè l’ora, che il Figliuol dell’uomo 
verrà. 

PERCIOCCHÈ egli è come un uomo, il quale, 
andando fuori in viaggio, chiamò i suoi 
servitori, e diede loro in mano i suoi beni. 

Ed all’uno diede cinque talenti, ed all’altro 
due, ed all’altro uno: a ciascuno secondo la sua 
capacità; e subito si partì. 

Or colui che avea ricevuti i cinque talenti andò, 
e trafficò con essi, e ne guadagnò altri cinque. 

Parimente ancora colui che avea ricevuti i due ne 
guadagnò altri due. 

Ma colui che ne avea ricevuto uno andò, e fece 
una buca in terra, e nascose i danari del suo 
signore. 

Ora, lungo tempo appresso, venne il signore di 
que’ servitori, e fece ragion con loro. 

E colui che avea ricevuti i cinque talenti venne, 
e ne presentò altri cinque, dicendo: Signore, tu 
mi desti in mano cinque talenti; ecco, sopra 
quelli ne ho guadagnati altri cinque. 

E il suo signore gli disse: Bene sta, buono e 
fedel servitore; tu sei stato leale in poca cosa; 
io ti costituirò sopra molte cose; entra nella 
gioia del tuo signore. 

Poi, venne anche colui che avea ricevuti i due 
talenti, e disse: Signore, tu mi desti in mano due 
talenti; ecco, sopra quelli ne ho guadagnati altri 
due. 

Il suo signore gli disse: Bene sta, buono e fedel 
servitore; tu sei stato leale in poca cosa; io ti 
costituirò sopra molte cose; entra nella gioia 
del tuo signore. 

Poi, venne ancora colui che avea ricevuto un sol 
talento, e disse: Signore, io conosceva che tu sei 
uomo aspro, che mieti ove non hai seminato, e 
ricogli ove non hai sparso; 

laonde io temetti, e andai, e nascosi il tuo 
talento in terra; ecco, tu hai il tuo. 

E il suo signore, rispondendo, gli disse: Malvagio 
e negligente servitore, tu sapevi che io mieto ove 
non ho seminato e ricolgo ove non ho sparso; 

perciò ei ti si conveniva mettere i miei danari 
in man di banchieri; e quando io sarei venuto, 
avrei riscosso il mio con frutto. 

Toglietegli adunque il talento, e datelo a colui 
che ha i dieci talenti. 

Perciocchè, a chiunque ha, sarà dato, ed egli 
soprabbonderà; ma chi non ha, eziandio quel 
ch’egli ha, gli sarà tolto. 

E cacciate il servitor disutile nelle tenebre di 
fuori. Ivi sarà il pianto, e lo stridor de’ 
denti. 

ORA, quando il Figliuol dell’uomo sarà venuto 
nella sua gloria con tutti i santi angeli, allora 
egli sederà sopra il trono della sua gloria. 

E tutte le genti saranno radunate davanti a lui; 
ed egli separerà gli uomini gli uni dagli altri, 
come il pastore separa le pecore da’ capretti. 

E metterà le pecore alla sua destra, e i capretti 
alla sinistra. 

Allora il Re dirà a coloro che saranno alla sua 
destra: Venite, benedetti del Padre mio; eredate 
il regno che vi è stato preparato fino dalla 
fondazion del mondo. 

Perciocchè io ebbi fame, e voi mi deste a 
mangiare; io ebbi sete, e voi mi deste a bere; io 
fui forestiere, e voi mi accoglieste. 

Io fui ignudo, e voi mi rivestiste; io fui 
infermo, e voi mi visitaste; io fui in prigione, e 
voi veniste a me. 

Allora i giusti gli risponderanno, dicendo: 
Signore, quando ti abbiam noi veduto aver fame, e 
ti abbiam dato a mangiare? ovvero, aver sete, e ti 
abbiam dato a bere? 

E quando ti abbiam veduto forestiere, e ti abbiamo 
accolto? o ignudo, e ti abbiam rivestito? 

E quando ti abbiam veduto infermo, o in prigione, 
e siamo venuti a te? 

E il Re, rispondendo, dirà loro: Io vi dico in 
verità, che in quanto l’avete fatto ad uno di 
questi miei minimi fratelli, voi l’avete fatto a 
me. 

Allora egli dirà ancora a coloro che saranno a 
sinistra: Andate via da me, maledetti, nel fuoco 
eterno, ch’è preparato al diavolo, ed a’ suoi 
angeli. 

Perciocchè io ebbi fame, e voi non mi deste a 
mangiare; ebbi sete, e non mi deste a bere. 

Io fui forestiere, e non mi accoglieste; ignudo, e 
non mi rivestiste; infermo, ed in prigione, e non 
mi visitaste. 

Allora quelli ancora gli risponderanno, dicendo: 
Signore, quando ti abbiam veduto aver fame, o 
sete, o esser forestiere, o ignudo, o infermo, o 
in prigione, e non ti abbiam sovvenuto? 

Allora egli risponderà loro, dicendo: Io vi dico 
in verità, che in quanto non l’avete fatto ad 
uno di questi minimi, nè anche l’avete fatto a 
me. 

E questi andranno alle pene eterne, e i giusti 
nella vita eterna. 

ED avvenne che, quando Gesù ebbe finiti tutti 
questi ragionamenti, disse a’ suoi discepoli: 

Voi sapete che fra due giorni è la pasqua; e il 
Figliuol dell’uomo sarà dato in mano del 
magistrato, per essere crocifisso. 

Allora si raunarono i principali sacerdoti, e gli 
Scribi, e gli anziani del popolo, nella corte del 
sommo sacerdote, detto Caiafa; 

e presero insieme consiglio di pigliar Gesù con 
inganno, e di farlo morire. 

Ma dicevano: Non convien farlo nella festa; 
acciocchè non si faccia tumulto fra il popolo. 

ORA, essendo Gesù in Betania, in casa di Simone 
lebbroso, 

era venuta a lui una donna, avendo un alberello 
d’olio odorifero di gran prezzo; ed ella 
l’avea sparso sopra il capo di Cristo, mentre 
era a tavola. 

E i suoi discepoli, avendo ciò veduto, furono 
indegnati, dicendo: A che far questa perdita? 

Poichè quest’olio si sarebbe potuto vendere un 
gran prezzo, e quello darsi a’ poveri. 

Ma Gesù, conosciuto ciò, disse loro: Perchè 
date voi noia a questa donna? poichè ella ha 
fatta una buona opera inverso me. 

Perciocchè sempre avete i poveri con voi; ma me 
non mi avete sempre. 

Poichè costei, versando quest’olio sopra il mio 
corpo, l’ha fatto per imbalsamarmi. 

Io vi dico in verità, che dovunque sarà 
predicato quest’evangelo, in tutto il mondo, si 
racconterà eziandio ciò che costei ha fatto, in 
memoria di lei. 

ALLORA uno de’ dodici, detto Giuda Iscariot, 
andò a’ principali sacerdoti, e disse loro: 

Che mi volete dare, ed io ve lo darò nelle mani? 
Ed essi gli pesarono trenta sicli d’argento. 

E da quell’ora egli cercava opportunità di 
tradirlo. 

OR nel primo giorno degli azzimi, i discepoli 
vennero a Gesù, dicendogli: Ove vuoi che noi ti 
apparecchiamo da mangiar la pasqua? 

Ed egli disse: Andate nella città ad un tale, e 
ditegli: Il Maestro dice: Il mio tempo è vicino; 
io farò la pasqua in casa tua, coi miei 
discepoli. 

E i discepoli fecero come Gesù avea loro 
ordinato, ed apparecchiarono la pasqua. 

E quando fu sera, egli si mise a tavola co’ 
dodici. 

E mentre mangiavano, disse: Io vi dico in verità, 
che un di voi mi tradirà. 

Ed essendone eglino grandemente attristati, 
ciascun di loro prese a dirgli: Son io desso, 
Signore? 

Ed egli, rispondendo, disse: Colui che intinge con 
la mano meco nel piatto mi tradirà. 

Il Figliuol dell’uomo certo se ne va, secondo 
ch’è scritto di lui; ma, guai a quell’uomo 
per lo quale il Figliuol dell’uomo è tradito! 
meglio sarebbe stato per lui di non esser mai 
nato. 

E Giuda che lo tradiva prese a dire: Maestro, son 
io desso? Egli gli disse: Tu l’hai detto. 

Ora, mentre mangiavano, Gesù, preso il pane, e 
fatta la benedizione, lo ruppe, e lo diede a’ 
discepoli, e disse: Prendete, mangiate; quest’è 
il mio corpo. 

Poi, preso il calice, e rendute le grazie, lo 
diede loro, dicendo: Bevetene tutti. 

Perciocchè quest’è il mio sangue, ch’è il 
sangue del nuovo patto, il quale è sparso per 
molti, in remission de’ peccati. 

Or io vi dico, che da ora io non berrò più di 
questo frutto della vigna, fino a quel giorno che 
io lo berrò nuovo con voi nel regno del Padre 
mio. 

E DOPO ch’ebbero cantato l’inno, se ne 
uscirono al monte degli Ulivi. 

Allora Gesù disse loro: Voi tutti sarete 
scandalezzati in me questa notte; perciocchè egli 
è scritto: Io percoterò il Pastore, e le pecore 
della greggia saranno disperse. 

Ma, dopo che io sarò risuscitato, andrò dinanzi 
a voi in Galilea. 

Ma Pietro, rispondendo, gli disse: Avvegnachè 
tutti sieno scandalezzati in te, io non sarò 
giammai scandalezzato. 

Gesù gli disse: Io ti dico in verità, che questa 
stessa notte, innanzi che il gallo canti, tu mi 
rinnegherai tre volte. 

Pietro gli disse: Benchè mi convenisse morir 
teco, non però ti rinnegherò. Il simigliante 
dissero eziandio tutti i discepoli. 

ALLORA Gesù venne con loro in una villa, detta 
Ghetsemane, e disse a’ discepoli: Sedete qui, 
finchè io sia andato là, ed abbia orato. 

E preso seco Pietro, e i due figliuoli di Zebedeo, 
cominciò ad esser contristato, e gravemente 
angosciato. 

Allora egli disse loro: L’anima mia è occupata 
di tristizia infino alla morte; dimorate qui, e 
vegliate meco. 

E andato un poco innanzi, si gettò sopra la sua 
faccia, orando, e dicendo: Padre mio, se egli è 
possibile, trapassi da me questo calice; ma pure, 
non come io voglio, ma come tu vuoi. 

Poi venne a’ discepoli, e li trovò che 
dormivano, e disse a Pietro: Così non avete 
potuto vegliar pure un’ora meco? 

Vegliate, ed orate, che non entriate in 
tentazione; perciocchè lo spirito è pronto, ma 
la carne è debole. 

Di nuovo, la seconda volta, egli andò, ed orò, 
dicendo: Padre mio, se egli non è possibile che 
questo calice trapassi da me, che io nol beva, la 
tua volontà sia fatta. 

Poi, essendo di nuovo venuto, li trovò che 
dormivano; perciocchè i loro occhi erano 
aggravati. 

E, lasciatili, andò di nuovo, ed orò la terza 
volta, dicendo le medesime parole. 

Allora egli venne a’ suoi discepoli, e disse 
loro: Dormite pure da ora innanzi, e riposatevi; 
ecco, l’ora è giunta, e il Figliuol dell’uomo 
è dato nelle mani dei peccatori. 

Levatevi, andiamo; ecco, colui che mi tradisce è 
vicino. 

E MENTRE egli parlava ancora, ecco, Giuda, uno 
de’ dodici, venne, e con lui un grande stuolo, 
con ispade, ed aste, mandato da’ principali 
sacerdoti, e dagli anziani del popolo. 

Or colui che lo tradiva avea loro dato un segnale, 
dicendo: Colui il quale io avrò baciato è desso; 
pigliatelo. 

E in quello stante, accostatosi a Gesù, gli 
disse: Bene stii, Maestro; e baciollo. 

E Gesù gli disse: Amico, a che far sei tu qui? 
Allora coloro, accostatisi a Gesù, gli posero le 
mani addosso, e lo presero. 

Ed ecco, un di coloro ch’erano con Gesù, 
distesa la mano, trasse fuori la spada, e percosse 
il servitore del sommo sacerdote, e gli spiccò 
l’orecchio. 

Allora Gesù gli disse: Riponi la tua spada nel 
suo luogo; perciocchè tutti coloro che avranno 
presa la spada, periranno per la spada. 

Pensi tu forse che io non potessi ora pregare il 
Padre mio, il qual mi manderebbe subito più di 
dodici legioni d’angeli? 

Come dunque sarebbero adempiute le Scritture, le 
quali dicono che conviene che così avvenga? 

In quella stessa ora Gesù disse alle turbe: Voi 
siete usciti con ispade e con aste, come contro a 
un ladrone, per prendermi; io tuttodì sedeva 
appresso di voi, insegnando nel tempio; e voi non 
mi avete preso. 

Ma tutto ciò è avvenuto, acciocchè le Scritture 
de’ profeti fossero adempiute. Allora tutti i 
discepoli, lasciatolo, se ne fuggirono. 

OR coloro che aveano preso Gesù lo menarono a 
Caiafa, sommo sacerdote, ove gli Scribi e gli 
anziani erano raunati. 

E Pietro lo seguitava da lungi infino alla corte 
del sommo sacerdote; ed entrato dentro, si pose a 
seder co’ sergenti, per veder la fine. 

Or i principali sacerdoti, e gli anziani, e tutto 
il concistoro, cercavano qualche falsa 
testimonianza contro a Gesù, per farlo morire; 

ma non ne trovarono alcuna; eziandio dopo che 
molti falsi testimoni si furono fatti avanti, non 
ne trovavano però, alcuna; ma, alla fine, vennero 
due falsi testimoni; 

i quali dissero: Costui ha detto: Io posso disfare 
il tempio di Dio, e infra tre giorni riedificarlo. 

Allora il sommo sacerdote, levatosi, gli disse: 
Non rispondi tu nulla? che testimoniano costoro 
contro a te? 

Ma Gesù taceva. E il sommo sacerdote replicò, e 
gli disse: Io ti scongiuro per l’Iddio vivente, 
che tu ci dica se tu sei il Cristo, il Figliuol di 
Dio. 

Gesù gli disse: Tu l’hai detto. Anzi io vi 
dico, che da ora innanzi voi vedrete il Figliuol 
dell’uomo sedere alla destra della Potenza, e 
venir sopra le nuvole del cielo. 

Allora il sommo sacerdote stracciò i suoi 
vestimenti, dicendo: Egli ha bestemmiato; che 
abbiamo noi più bisogno di testimoni? ecco, ora 
voi avete udita la sua bestemmia. 

Che vi par egli? Ed essi, rispondendo, dissero: 
Egli è reo di morte. 

Allora gli sputarono nel viso, e gli diedero delle 
guanciate; ed altri gli diedero delle bacchettate, 

dicendo: O Cristo, indovinaci chi ti ha percosso. 

OR Pietro sedeva di fuori nella corte; ed una 
fanticella si accostò a lui, dicendo: Anche tu 
eri con Gesù il Galileo. 

Ma egli lo negò davanti a tutti, dicendo: Io non 
so ciò che tu ti dici. 

E, come egli fu uscito fuori all’antiporto, 
un’altra lo vide, e disse a coloro ch’erano 
quivi: Anche costui era con Gesù il Nazareo. 

Ma egli di nuovo lo negò con giuramento, dicendo: 
Io non conosco quell’uomo. 

E poco appresso, quelli ch’erano presenti, 
accostatisi, dissero a Pietro: Di vero anche tu 
sei di quelli; perciocchè la tua favella ti fa 
manifesto. 

Allora egli cominciò a maledirsi, ed a giurare, 
dicendo: Io non conosco quell’uomo. E in quello 
stante il gallo cantò. 

Allora Pietro si ricordò della parola di Gesù, 
il quale gli avea detto: Innanzi che il gallo 
canti, tu mi rinnegherai tre volte. Ed egli uscì, 
e pianse amaramente. 

POI, venuta la mattina, tutti i principali 
sacerdoti, e gli anziani del popolo, tenner 
consiglio contro a Gesù per farlo morire. 

E, legatolo, lo menarono, e misero nelle mani di 
Ponzio Pilato governatore. 

Allora Giuda, che l’avea tradito, vedendo 
ch’egli era stato condannato, si pentì, e 
tornò i trenta sicli d’argento a’ principali 
sacerdoti, ed agli anziani, dicendo: 

Io ho peccato, tradendo il sangue innocente. Ma 
essi dissero: Che tocca questo a noi? pensavi tu. 

Ed egli, gettati i sicli d’argento nel tempio, 
si ritrasse, e se ne andò, e si strangolò. 

E i principali sacerdoti presero quei denari, e 
dissero: Ei non è lecito di metterli nel tesoro 
del tempio; poichè sono prezzo di sangue. 

E, preso consiglio, comperarono di quelli il campo 
del vasellaio, per luogo di sepoltura agli 
stranieri. 

Perciò, quel campo è stato, infino al dì 
d’oggi, chiamato: Campo di sangue. 

Allora si adempiè ciò che fu detto dal profeta 
Geremia, dicendo: Ed io presi i trenta sicli 
d’argento, il prezzo di colui che è stato 
apprezzato, il quale hanno apprezzato d’infra i 
figliuoli d’Israele; 

e li diedi, per comperare il campo del vasellaio, 
secondo che il Signore mi avea ordinato. 

OR Gesù comparve davanti al governatore; e il 
governatore lo domandò, dicendo: Sei tu il Re 
de’ Giudei? E Gesù gli disse: Tu il dici. 

Ed essendo egli accusato da’ principali 
sacerdoti, e dagli anziani, non rispose nulla. 

Allora Pilato gli disse: Non odi tu quante cose 
testimoniano contro a te? 

Ma egli non gli rispose a nulla; talchè il 
governatore si maravigliava grandemente. 

Or il governatore soleva ogni festa liberare un 
prigione alla moltitudine, quale ella voleva. 

E allora aveano un prigione segnalato, detto 
Barabba. 

Essendo essi adunque raunati, Pilato disse loro: 
Qual volete che io vi liberi, Barabba ovvero 
Gesù, detto Cristo? 

Perciocchè egli sapeva che glielo aveano messo 
nelle mani per invidia. 

Ora, sedendo egli in sul tribunale, la sua moglie 
gli mandò a dire: Non aver da far nulla con quel 
giusto, perciocchè io ho sofferto oggi molto per 
lui in sogno. 

Ma i principali sacerdoti, e gli anziani, 
persuasero le turbe che chiedessero Barabba, e che 
facessero morir Gesù. 

E il governatore, replicando, disse loro: Qual 
de’ due volete che io vi liberi? Ed essi 
dissero: Barabba. 

Pilato disse loro: Che farò dunque di Gesù, 
detto Cristo? Tutti gli dissero: Sia crocifisso. 

E il governatore disse: Ma pure che male ha egli 
fatto? Ed essi vie più gridavano, dicendo: Sia 
crocifisso. 

E Pilato, vedendo che non profittava nulla, anzi, 
che si sollevava un tumulto, prese dell’acqua, e 
si lavò le mani nel cospetto della moltitudine, 
dicendo: Io sono innocente del sangue di questo 
giusto; pensatevi voi. 

E tutto il popolo, rispondendo, disse: Sia il suo 
sangue sopra noi, e sopra i nostri figliuoli. 

Allora egli liberò loro Barabba; e dopo aver 
flagellato Gesù, lo diede loro nelle mani, 
acciocchè fosse crocifisso. 

Allora i soldati del governatore, avendo tratto 
Gesù dentro al pretorio, raunarono attorno a lui 
tutta la schiera. 

E, spogliatolo, gli misero attorno un saio di 
scarlatto. 

E, contesta una corona di spine, gliela misero 
sopra il capo, ed una canna nella man destra; e, 
inginocchiatiglisi davanti, lo beffavano, dicendo: 
Ben ti sia, o Re de’ Giudei. 

Poi, sputatogli addosso, presero la canna, e 
gliene percotevano il capo. 

E, dopo che l’ebbero schernito, lo spogliarono 
di quel saio, e lo rivestirono de’ suoi 
vestimenti; poi lo menarono a crocifiggere. 

ORA, uscendo, trovarono un Cireneo, chiamato per 
nome Simone, il quale angariarono a portar la 
croce di Gesù. 

E, venuti nel luogo detto Golgota, che vuol dire: 
Il luogo del teschio; 

gli diedero a bere dell’aceto mescolato con 
fiele; ma egli avendolo gustato, non volle berne. 

Poi, avendolo crocifisso, spartirono i suoi 
vestimenti, tirando la sorte; acciocchè fosse 
adempiuto ciò che fu detto dal profeta: Hanno 
spartiti fra loro i miei vestimenti, ed hanno 
tratta la sorte sopra la mia veste. 

E, postisi a sedere, lo guardavano quivi. 

Gli posero ancora, di sopra al capo, il maleficio 
che gli era apposto, scritto in questa maniera: 
COSTUI È GESÙ, IL RE DE’ GIUDEI. 

Allora furono crocifissi con lui due ladroni: 
l’uno a destra, l’altro a sinistra. 

E coloro che passavano ivi presso, 
l’ingiuriavano, scotendo il capo; e dicendo: 

Tu che disfai il tempio, e in tre giorni lo 
riedifichi, salva te stesso; se sei Figliuolo di 
Dio, scendi giù di croce. 

Simigliantemente ancora i principali sacerdoti, 
con gli Scribi, e gli anziani, e Farisei, 
facendosi beffe, dicevano: 

Egli ha salvati gli altri, e non può salvare sè 
stesso; se egli è il re d’Israele, scenda ora 
giù di croce, e noi crederemo in lui. 

Egli si è confidato in Dio; liberilo ora, se pur 
lo gradisce; poichè egli ha detto: Io son 
Figliuolo di Dio. 

Lo stesso gli rimproveravano ancora i ladroni, 
ch’erano stati crocifissi con lui. 

Ora, dalle sei ore si fecero tenebre sopra tutta 
la terra, insino alle nove. 

E intorno alle nove, Gesù gridò con gran voce, 
dicendo: Eli, Eli, lamma sabactani? cioè: Dio 
mio, Dio mio, perchè mi hai lasciato? 

Ed alcuni di coloro ch’erano ivi presenti, udito 
ciò, dicevano: Costui chiama Elia. 

E in quello stante un di loro corse, e prese una 
spugna, e l’empiè d’aceto; e messala intorno 
ad una canna, gli diè da bere. 

E gli altri dicevano: Lascia, vediamo se Elia 
verrà a salvarlo. 

E Gesù, avendo di nuovo gridato con gran voce, 
rendè lo spirito. 

Ed ecco, la cortina del tempio si fendè in due, 
da cima a fondo; e la terra tremò, e le pietre si 
schiantarono; 

e i monumenti furono aperti e molti corpi de’ 
santi, che dormivano, risuscitarono. 

E quelli, essendo usciti de’ monumenti dopo la 
risurrezion di Gesù, entrarono nella santa 
città, ed apparvero a molti. 

Ora il centurione, e coloro ch’erano con lui, 
guardando Gesù, veduto il tremoto, e le cose 
avvenute, temettero grandemente, dicendo: 
Veramente costui era Figliuol di Dio. 

Or quivi erano molte donne, riguardando da 
lontano, le quali aveano seguitato Gesù da 
Galilea, ministrandogli; 

fra le quali era Maria Maddalena, e Maria madre di 
Giacomo e di Iose; e la madre de’ figliuoli di 
Zebedeo. 

POI, in su la sera, venne un uomo ricco di 
Arimatea, chiamato per nome Giuseppe, il quale era 
stato anch’egli discepolo di Gesù. 

Costui venne a Pilato, e chiese il corpo di Gesù. 
Allora Pilato comandò che il corpo gli fosse 
reso. 

E Giuseppe, preso il corpo, lo involse in un 
lenzuolo netto. 

E lo pose nel suo monumento nuovo, il quale egli 
avea fatto tagliar nella roccia; ed avendo 
rotolato una gran pietra in su l’apertura del 
monumento, se ne andò. 

Or Maria Maddalena, e l’altra Maria, erano 
quivi, sedendo di rincontro al sepolcro. 

E il giorno seguente, ch’era il giorno 
d’appresso la preparazione, i principali 
sacerdoti, e i Farisei si raunarono appresso di 
Pilato, 

dicendo: Signore, ei ci ricorda che quel 
seduttore, mentre viveva ancora, disse: Io 
risusciterò infra tre giorni. 

Ordina adunque che il sepolcro sia sicuramente 
guardato, fino al terzo giorno; che talora i suoi 
discepoli non vengano di notte, e nol rubino, e 
dicano al popolo: Egli è risuscitato dai morti; 
onde l’ultimo inganno sia peggiore del primiero. 

Ma Pilato disse loro: Voi avete la guardia; 
andate, assicuratelo come l’intendete. 

Essi adunque, andati, assicurarono il sepolcro, 
suggellando la pietra, oltre la guardia. 

ORA, finita la settimana, quando il primo giorno 
della settimana cominciava a schiarire, Maria 
Maddalena, e l’altra Maria, vennero a vedere il 
sepolcro. 

Ed ecco, si fece un gran tremoto, perciocchè un 
angelo del Signore, sceso dal cielo, venne, e 
rotolò la pietra dall’apertura del sepolcro, e 
si pose a seder sopra essa. 

E il suo aspetto era come un folgore, e il suo 
vestimento era bianco come neve. 

E per timor d’esso, le guardie tremarono, e 
divennero come morti. 

Ma l’angelo fece motto alle donne, e disse loro: 
Voi, non temiate; perciocchè io so che cercate 
Gesù, il quale è stato crocifisso. 

Egli non è qui, perciocchè egli è risuscitato, 
come egli avea detto; venite, vedete il luogo dove 
il Signore giaceva. 

E andate prestamente, e dite a’ suoi discepoli 
ch’egli è risuscitato dai morti; ed ecco, egli 
va innanzi a voi in Galilea; quivi lo vedrete; 
ecco, io ve l’ho detto. 

Esse adunque uscirono prestamente del monumento, 
con ispavento, ed allegrezza grande; e corsero a 
rapportar la cosa a’ discepoli di esso. 

Ed ecco, Gesù venne loro incontro, dicendo: Ben 
vi sia. Ed esse, accostatesi gli presero i piedi, 
e l’adorarono. 

Allora Gesù disse loro: Non temiate; andate, 
rapportate a’ miei fratelli, che vadano in 
Galilea, e che quivi mi vedranno. 

E MENTRE esse andavano, ecco, alcuni della guardia 
vennero nella città, e rapportarono a’ 
principali sacerdoti tutte le cose ch’erano 
avvenute. 

Ed essi, raunatisi con gli anziani, presero 
consiglio di dar buona somma di danari a’ 
soldati, 

dicendo: Dite: I suoi discepoli son venuti di 
notte, e l’han rubato, mentre noi dormivamo. 

E se pur questo viene alle orecchie del 
governatore, noi l’appagheremo con parole, e vi 
metteremo fuor di pena. 

Ed essi, presi i danari, fecero come erano stati 
ammaestrati; e quel dire è stato divolgato fra i 
Giudei, infino al dì d’oggi. 

MA gli undici discepoli andarono in Galilea, nel 
monte ove Gesù avea loro ordinato. 

E vedutolo, l’adorarono; ma pure alcuni 
dubitarono. 

E Gesù, accostatosi, parlò loro, dicendo: Ogni 
podestà mi è data in cielo, ed in terra. 

Andate adunque, ed ammaestrate tutti i popoli; 
battezzandoli nel nome del Padre, e del Figliuolo, 
e dello Spirito Santo; 

insegnando loro di osservare tutte le cose che io 
vi ho comandate. Or ecco, io son con voi in ogni 
tempo, infino alla fin del mondo. Amen. 

IL principio dell’evangelo di Gesù Cristo, 
Figliuol di Dio. 

Secondo ch’egli è scritto ne’ profeti: Ecco, 
io mando il mio Angelo davanti alla tua faccia, il 
qual preparerà la tua via d’innanzi a te. 

Vi è una voce d’uno che grida nel deserto: 
Acconciate la via del Signore, addirizzate i suoi 
sentieri. 

Giovanni battezzava nel deserto, e predicava il 
battesimo della penitenza, in remission de’ 
peccati. 

E tutto il paese della Giudea, e que’ di 
Gerusalemme, uscivano a lui, ed eran tutti 
battezzati da lui nel fiume Giordano, confessando 
i lor peccati. 

Or Giovanni era vestito di pel di cammello, avea 
una cintura di cuoio intorno a’ lombi, e 
mangiava locuste, e miele salvatico. 

E predicava, dicendo: Dietro a me vien colui 
ch’è più forte di me, di cui io non son degno, 
chinandomi, di sciogliere il correggiuol delle 
scarpe. 

Io vi ho battezzati con acqua, ma esso vi 
battezzerà con lo Spirito Santo. 

ED avvenne in que’ giorni, che Gesù venne di 
Nazaret di Galilea, e fu battezzato da Giovanni, 
nel Giordano. 

E subito, come egli saliva fuor dell’acqua, vide 
fendersi i cieli, e lo Spirito scendere sopra esso 
in somiglianza di colomba. 

E venne una voce dal cielo, dicendo: Tu sei il mio 
diletto Figliuolo, nel quale io ho preso il mio 
compiacimento. 

E tosto appresso, lo Spirito lo sospinse nel 
deserto. 

E fu quivi nel deserto quaranta giorni, tentato da 
Satana; e stava con le fiere, e gli angeli gli 
ministravano. 

ORA, dopo che Giovanni fu messo in prigione, Gesù 
venne in Galilea, predicando l’evangelo del 
regno di Dio; e dicendo: 

Il tempo è compiuto, e il regno di Dio è vicino; 
ravvedetevi, e credete all’evangelo. 

Ora, passeggiando lungo il mar della Galilea, egli 
vide Simone, e Andrea, fratello d’esso Simone, 
che gettavano la lor rete in mare; perciocchè 
erano pescatori. 

E Gesù disse loro: Venite dietro a me, ed io vi 
farò esser pescatori d’uomini. 

Ed essi, lasciate prestamente le lor reti, lo 
seguitarono. 

Poi, passando un poco più oltre di là, vide 
Giacomo di Zebedeo, e Giovanni, suo fratello, i 
quali racconciavan le lor reti nella navicella; 

e subito li chiamò; ed essi, lasciato Zebedeo lor 
padre, nella navicella, con gli operai, se ne 
andarono dietro a lui. 

ED entrarono in Capernaum, e subito, in giorno di 
sabato, egli entrò nella sinagoga, ed insegnava. 

E gli uomini stupivano della sua dottrina, 
perciocchè egli li ammaestrava come avendo 
autorità, e non come gli Scribi. 

Ora, nella lor sinagoga vi era un uomo posseduto 
da uno spirito immondo, il qual diede un grido, 

dicendo: Ahi! che vi +e fra te e noi, o Gesù 
Nazareno? sei tu venuto per mandarci in 
perdizione? io so chi tu sei: il Santo di Dio. 

Ma Gesù lo sgridò dicendo: Ammutolisci, ed esci 
fuori di lui. 

E lo spirito immondo, straziatolo, e gridando con 
gran voce, uscì fuori di lui. 

E tutti sbigottirono, talchè domandavan fra loro: 
Che cosa è questa? quale è questa nuova 
dottrina? poichè egli con autorità comanda 
eziandio agli spiriti immondi, ed essi gli 
ubbidiscono. 

E la sua fama andò subito per tutta la contrada 
circonvicina della Galilea. 

E TOSTO appresso, essendo usciti della sinagoga, 
vennero, con Giacomo e Giovanni, in casa di Simone 
e di Andrea. 

Or la suocera di Simone giaceva in letto, con la 
febbre; ed essi subito gliene parlarono. 

Ed egli, accostatosi, la prese per la mano, e la 
sollevò; e subito la febbre la lasciò, ed ella 
ministrava loro. 

Poi, fattosi sera, quando il sole andava sotto, 
gli menarono tutti coloro che stavan male, e 
gl’indemoniati. 

E tutta la città era raunata all’uscio. 

Ed egli ne guarì molti che stavan male di diverse 
malattie, e cacciò molti demoni; e non permetteva 
a’ demoni di parlare, perciocchè sapevano chi 
egli era. 

Poi, la mattina, essendo ancor molto buio, Gesù 
si levò, e se ne andò in luogo deserto, e quivi 
orava. 

E Simone, e gli altri ch’eran con lui gli 
andarono dietro. 

E, trovatolo, gli dissero: Tutti ti cercano. 

Ed egli disse loro: Andiamo alle castella vicine, 
acciocchè io predichi ancora là; poichè è per 
questo che io sono uscito. 

Ed egli andava predicando nelle lor sinagoghe, per 
tutta la Galilea, e cacciando i demoni. 

ED un lebbroso venne a lui, pregandolo, ed 
inginocchiandosi davanti a lui, e dicendogli: Se 
tu vuoi, tu puoi mondarmi. 

E Gesù, mosso a pietà, distese la mano, e lo 
toccò, e gli disse: Sì, io lo voglio, sii 
mondato. 

E come egli ebbe detto questo, subito la lebbra si 
partì da lui, e fu mondato. 

E Gesù, avendogli fatti severi divieti, lo mandò 
prestamente via; 

e gli disse: Guarda che tu nol dica ad alcuno; 
anzi va’, mostrati al sacerdote, ed offerisci 
per la tua purificazione le cose che Mosè ha 
ordinate in testimonianza a loro. 

Ma egli, essendo uscito, cominciò a predicare, e 
a divolgar grandemente la cosa, talchè Gesù non 
poteva più palesemente entrar nella città; anzi 
se ne stava di fuori in luoghi deserti, e d’ogni 
luogo si veniva a lui. 

ED alquanti giorni appresso, egli entrò di nuovo 
in Capernaum; e s’intese ch’egli era in casa. 

E subito si raunò gran numero di gente, talchè 
non pure i contorni della porta li potevan più 
contenere; ed egli annunziava loro la parola. 

Allora vennero a lui alcuni che menavano un 
paralitico, portato da quattro. 

E, non potendosi accostare a lui, per la calca, 
scopersero il tetto della casa dove era Gesù; e, 
foratolo, calarono il letticello, in sul quale 
giaceva il paralitico. 

E Gesù, veduta la lor fede, disse al paralitico: 
Figliuolo, i tuoi peccati ti son rimessi. 

Or alcuni d’infra gli Scribi sedevano quivi, e 
ragionavan ne’ lor cuori, dicendo: 

Perchè pronunzia costui bestemmie in questa 
maniera? chi può rimettere i peccati, se non il 
solo Dio? 

E Gesù, avendo subito conosciuto, per lo suo 
Spirito, che ragionavan così fra sè stessi, 
disse loro: Perchè ragionate voi coteste cose 
ne’ vostri cuori? 

Quale è più agevole, dire al paralitico: I tuoi 
peccati ti son rimessi; ovver dire: Levati, togli 
il tuo letticello, e cammina? 

Ora, acciocchè voi sappiate che il Figliuol 
dell’uomo ha podestà di rimettere i peccati in 
terra, 

io ti dico disse egli al paralitico: Levati, togli 
il tuo letticello, e vattene a casa tua. 

Ed egli prestamente si levò; e, caricatosi 
addosso il suo letticello, uscì in presenza di 
tutti; talchè tutti stupivano, e glorificavano 
Iddio, dicendo: Giammai non vedemmo cotal cosa. 

POI appresso Gesù uscì di nuovo lungo il mare; e 
tutta la moltitudine veniva a lui, ed egli li 
ammaestrava. 

E passando, vide Levi, il figliuol di Alfeo, che 
sedeva al banco della gabella. Ed egli gli disse: 
Seguitami. Ed egli, levatosi, lo seguitò. 

Ed avvenne che, mentre Gesù era a tavola in casa 
d’esso, molti pubblicani e peccatori erano 
anch’essi a tavola con lui, e co’ suoi 
discepoli; perciocchè eran molti, e l’aveano 
seguitato. 

E gli Scribi e i Farisei, vedutolo mangiar co’ 
pubblicani e co’ peccatori, dissero a’ suoi 
discepoli: Che vuol dir ch’egli mangia e beve 
co’ pubblicani e co’ peccatori? 

E Gesù, udito ciò, disse loro: I sani non hanno 
bisogno di medico, ma i malati; io non son venuto 
per chiamare i giusti, anzi i peccatori, a 
penitenza. 

OR i discepoli di Giovanni, e quei de’ Farisei, 
digiunavano. E quelli vennero a Gesù, e gli 
dissero: Perchè digiunano i discepoli di 
Giovanni, e quei de’ Farisei, e i tuoi discepoli 
non digiunano? 

E Gesù disse loro: Que’ della camera delle 
nozze possono eglino digiunare, mentre lo sposo è 
con loro? quanto tempo hanno seco lo sposo non 
possono digiunare. 

Ma verranno i giorni, che lo sposo sarà loro 
tolto, ed allora in que’ giorni digiuneranno. 

Niuno eziandio cuce una giunta di panno nuovo 
sopra un vestimento vecchio; altrimenti, quel 
nuovo ripieno strappa del vecchio, e la rottura si 
fa peggiore. 

Parimente, niuno mette vino nuovo in otri vecchi; 
altrimenti, il vin nuovo rompe gli otri, e il vino 
si spande, e gli otri si perdono; anzi conviensi 
mettere il vino nuovo in otri nuovi. 

ED avvenne, in un giorno di sabato, ch’egli 
camminava per li seminati, e i suoi discepoli 
presero a svellere delle spighe, camminando. 

E i Farisei gli dissero: Vedi, perchè fanno essi 
ciò che non è lecito in giorno di sabato? 

Ed egli disse loro: Non avete voi mai letto ciò 
che fece Davide, quando ebbe bisogno, ed ebbe 
fame, egli, e coloro ch’erano con lui? 

Come egli entrò nella casa di Dio, sotto il sommo 
sacerdote Abiatar, e mangiò i pani di 
presentazione, i quali non è lecito di mangiare, 
se non a’ sacerdoti, e ne diede ancora a coloro 
ch’eran con lui? 

Poi disse loro: Il sabato è fatto per l’uomo, e 
non l’uomo per il sabato. 

Dunque il Figliuol dell’uomo è Signore eziandio 
del sabato. 

POI egli entrò di nuovo nella sinagoga, e quivi 
era un uomo che avea la mano secca. 

Ed essi l’osservavano se lo sanerebbe in giorno 
di sabato, per accusarlo. 

Ed egli disse all’uomo che avea la mano secca: 
Levati là nel mezzo. 

Poi disse loro: È egli lecito di far bene o male; 
di salvare una persona, o di ucciderla, in giorno 
di sabato? Ma essi tacevano. 

Allora, avendoli guardati attorno con 
indegnazione, contristato per l’induramento del 
cuor loro, disse a quell’uomo: Distendi la tua 
mano. Ed egli la distese. E la sua mano fu 
restituita sana come l’altra. 

E i Farisei, essendo usciti, tenner subito 
consiglio con gli Erodiani contro a lui, come lo 
farebber morire. 

Ma Gesù, co’ suoi discepoli, si ritrasse al 
mare, e gran moltitudine lo seguitò, 

da Galilea, e da Giudea, e da Gerusalemme, e da 
Idumea, e da oltre il Giordano; parimente, una 
gran moltitudine da’ contorni di Tiro, e di 
Sidon, avendo udite le gran cose ch’egli faceva, 
venne a lui. 

Ed egli disse a’ suoi discepoli, che vi fosse 
sempre una navicella appresso di lui, per la 
moltitudine; che talora non l’affollasse. 

Perciocchè egli ne avea guariti molti; talchè 
tutti coloro che aveano qualche flagello si 
avventavano a lui, per toccarlo. 

E gli spiriti immondi, quando lo vedevano, si 
gettavano davanti a lui, e gridavano, dicendo: Tu 
sei il Figliuol di Dio. 

Ma egli li sgridava forte acciocchè nol 
manifestassero. 

POI egli montò in sul monte, e chiamò a sè 
coloro ch’egli volle; ed essi andarono a lui. 

Ed egli ne ordinò dodici, per esser con lui, e 
per mandarli a predicare; 

e per aver la podestà di sanare le infermità, e 
di cacciare i demoni. 

Il primo fu Simone, al quale ancora pose nome 
Pietro. 

Poi Giacomo figliuol di Zebedeo; e Giovanni, 
fratello di Giacomo, a’ quali pose nome 
Boanerges, che vuol dire: Figliuoli di tuono; 

e Andrea, e Filippo, e Bartolomeo, e Matteo, e 
Toma, e Giacomo figliuol di Alfeo; e Taddeo, e 
Simone Cananeo; 

e Giuda Iscariot, il quale anche lo tradì. 

POI vennero in casa. Ed una moltitudine si raunò 
di nuovo; talchè non potevano pur prender cibo. 

Or i suoi, udite queste cose, uscirono per 
pigliarlo, perciocchè dicevano: Egli è fuori di 
sè. 

Ma gli Scribi ch’eran discesi di Gerusalemme, 
dicevano: Egli ha Beelzebub; e per lo principe 
de’ demoni, caccia i demoni. 

Ma egli, chiamatili a sè, disse loro in 
similitudine: Come può Satana cacciar Satana? 

E se un regno è diviso in parti contrarie, egli 
non può durare. 

E, se una casa è divisa in parti contrarie, ella 
non può durare. 

Così, se Satana si leva contro a sè stesso, ed 
è diviso in parti contrarie, egli non può 
durare, anzi vien meno. 

Niuno può entrar nella casa d’un uomo possente, 
e rapirgli le sue masserizie, se prima non l’ha 
legato; allora veramente gli prederà la casa. 

Io vi dico in verità, che a’ figliuoli degli 
uomini sarà rimesso qualunque peccato, e 
qualunque bestemmia avranno detta. 

Ma chiunque avrà bestemmiato contro allo Spirito 
Santo, giammai in eterno non ne avrà remissione; 
anzi sarà sottoposto ad eterno giudicio. 

Or egli diceva questo, perciocchè dicevano: Egli 
ha lo spirito immondo. 

I SUOI fratelli adunque, e sua madre, vennero; e, 
fermatisi di fuori, mandarono a chiamarlo. 

Or la moltitudine sedeva d’intorno a lui, e gli 
disse: Ecco, tua madre, e i tuoi fratelli son là 
di fuori, e ti cercano. 

Ma egli rispose loro, dicendo: Chi è mia madre, o 
chi sono i miei fratelli? 

E, guardati in giro coloro che gli sedevano 
d’intorno, disse: Ecco mia madre, e i miei 
fratelli. Perciocchè, 

chiunque avrà fatta la volontà di Dio, esso è 
mio fratello e mia sorella, e mia madre. 

POI prese di nuovo ad insegnare, presso al mare; 
ed una gran moltitudine si raunò presso a lui, 
talchè egli, montato nella navicella, sedeva in 
essa sul mare; e tutta la moltitudine era in 
terra, presso del mare. 

Ed egli insegnava loro molte cose in parabole, e 
diceva loro nella sua dottrina: 

Udite: Ecco, un seminatore uscì a seminare. 

Ed avvenne che mentre egli seminava, una parte 
cadde lungo la via, e gli uccelli del cielo 
vennero, e la mangiarono. 

Ed un’altra cadde in luoghi pietrosi, ove non 
avea molta terra; e subito nacque, perciocchè non 
avea terreno profondo; 

ma quando il sole fu levato, fu riarsa; e, 
perciocchè non avea radice, si seccò. 

Ed un’altra cadde fra le spine, e le spine 
crebbero, e l’affogarono, e non fece frutto. 

Ed un’altra cadde in buona terra, e portò 
frutto, il quale montò, e crebbe; e portò 
l’uno trenta, l’altro sessanta e l’altro 
cento. 

Poi egli disse: Chi ha orecchie da udire, oda. 

Ora, quando egli fu in disparte coloro che lo 
seguitavano, co’ dodici, lo domandarono della 
parabola. 

Ed egli disse loro: A voi è dato di conoscere il 
misterio del regno di Dio; ma a coloro che son di 
fuori tutte queste cose si propongono per 
parabole. 

Acciocchè riguardino bene, ma non veggano; e 
odano bene, ma non intendano; che talora non si 
convertano, ed i peccati non sien loro rimessi. 

Poi disse loro: Non intendete voi questa parabola? 
e come intenderete tutte le altre parabole? 

Il seminatore è colui che semina la parola. 

Or questi son coloro che ricevono la semenza lungo 
la strada, cioè, coloro ne’ quali la parola è 
seminata, e dopo che l’hanno udita, subito viene 
Satana, e toglie via la parola seminata ne’ loro 
cuori. 

E simigliantemente questi son coloro che ricevono 
la semenza in luoghi pietrosi, cioè, coloro i 
quali, quando hanno udita la parola, prestamente 
la ricevono con allegrezza. 

Ma non hanno in sè radice, anzi son di corta 
durata; e poi, avvenendo tribolazione, o 
persecuzione per la parola, subito sono 
scandalezzati. 

E questi son coloro che ricevono la semenza fra le 
spine, cioè, coloro che odono la parola. 

Ma le sollecitudini di questo secolo, e 
l’inganno delle ricchezze, e le cupidità delle 
altre cose, entrate, affogano la parola, onde 
diviene infruttuosa. 

Ma questi son coloro che hanno ricevuta la semenza 
in buona terra, cioè, coloro i quali odono la 
parola, e la ricevono, e portano frutto, l’un 
trenta, e l’altro sessanta, e l’altro cento. 

DISSE loro ancora: È la lampana recata, 
acciocchè si ponga sotto il moggio, o sotto il 
letto? non è ella recata, acciocchè sia posta 
sopra il candelliere? 

Poichè nulla è occulto, che non debba esser 
manifestato; ed anche nulla è restato occulto per 
lo passato: ma è convenuto che fosse palesato. 

Se alcuno ha orecchie da udire, oda. 

Disse loro ancora: Ponete mente a ciò che voi 
udite. Della misura che misurate, vi sarà 
misurato; ed a voi che udite sarà sopraggiunto. 

Perciocchè a chiunque ha, sarà dato; ma chi non 
ha, eziandio quel ch’egli ha gli sarà tolto. 

OLTRE a ciò disse: Il regno di Dio è come se un 
uomo avesse gettata la semenza in terra; 

e dormisse, e si levasse di giorno, e di notte; ed 
intanto la semenza germogliasse, e crescesse nella 
maniera ch’egli non sa. 

Poichè la terra da sè stessa produce prima erba, 
poi spiga, poi grano compiuto nella spiga. 

E quando il frutto è maturo, subito vi si mette 
la falce, perciocchè la mietitura è venuta. 

DICEVA ancora: A che assomiglieremo il regno di 
Dio? o con qual similitudine lo rappresenteremo? 

Egli è simile ad un granel di senape, il quale, 
quando è seminato in terra, è il più piccolo di 
tutti i semi che son sopra la terra; 

ma, dopo che è stato seminato, cresce, e si fa la 
maggiore di tutte l’erbe, e fa rami grandi, 
talchè gli uccelli del cielo possono ripararsi 
sotto l’ombra sua. 

E per molte tali parabole proponeva loro la 
parola, secondo che potevano udire. 

E non parlava loro senza similitudine; ma, in 
disparte, egli dichiarava ogni cosa a’ suoi 
discepoli. 

OR in quello stesso giorno, fattosi sera, disse 
loro: Passiamo all’altra riva. 

E i discepoli, licenziata la moltitudine, lo 
raccolsero, così come egli era, nella navicella. 
Or vi erano delle altre navicelle con lui. 

Ed un gran turbo di vento si levò, e cacciava le 
onde dentro alla navicella, talchè quella già si 
empieva. 

Or egli era a poppa, dormendo sopra un guanciale. 
Ed essi lo destarono, e gli dissero: Maestro, non 
ti curi tu che noi periamo? 

Ed egli, destatosi, sgridò il vento, e disse al 
mare: Taci, e sta’ cheto. E il vento si 
acquetò, e si fece gran bonaccia. 

Poi disse loro: Perchè siete voi così timidi? 
come non avete voi fede? 

Ed essi temettero di gran timore, e dicevano gli 
uni agli altri: Chi è pur costui, cui il vento ed 
il mare ubbidiscono? 

E GIUNSERO all’altra riva del mare nella 
contrada de’ Gadareni. 

E, come Gesù fu uscito della navicella, subito 
gli venne incontro da’ monumenti, un uomo 
posseduto da uno spirito immondo. 

Il quale avea la sua dimora fra i monumenti, e 
niuno potea tenerlo attaccato, non pur con catene. 

Perciocchè spesso era stato attaccato con ceppi, 
e con catene; e le catene eran da lui state rotte, 
e i ceppi spezzati, e niuno potea domarlo. 

E del continuo, notte e giorno, fra i monumenti, e 
su per li monti, andava gridando, e picchiandosi 
con pietre. 

Ora, quando egli ebbe veduto Gesù da lungi, corse 
e l’adorò. 

E dato un gran grido, disse: Che vi è fra me e 
te, Gesù, Figliuol dell’Iddio altissimo? Io ti 
scongiuro nel nome di Dio, che tu non mi tormenti. 

Perciocchè egli gli diceva: Spirito immondo, esci 
di quest’uomo. 

E Gesù gli domandò: Quale è il tuo nome? Ed 
esso rispose, dicendo: Io ho nome Legione, 
perciocchè siam molti. 

Ed esso lo pregava molto che non li mandasse fuori 
di quella contrada. 

Or quivi presso al monte era una gran greggia di 
porci che pasceva. 

E tutti que’ demoni lo pregavano, dicendo: 
Mandaci in que’ porci, acciocchè entriamo in 
essi. 

E Gesù prontamente lo permise loro; laonde quegli 
spiriti immondi, usciti, entraron ne’ porci; e 
quella greggia si gettò per lo precipizio nel 
mare or erano intorno a duemila, ed affogaron nel 
mare. 

E coloro che pasturavano i porci fuggirono, e 
rapportaron la cosa nella città, e per li campi; 
e la gente uscì fuori, per vedere ciò che era 
avvenuto. 

E venne a Gesù, e vide l’indemoniato che 
sedeva, ed era vestito; e colui che avea avuta la 
legione essere in buon senno; e temette. 

E coloro che avean veduta la cosa raccontaron loro 
come era avvenuto all’indemoniato, e il fatto 
de’ porci. 

Ed essi presero a pregarlo che se ne andasse da’ 
lor confini. 

E come egli fu entrato nella navicella, colui 
ch’era stato indemoniato lo pregava di poter 
stare con lui. 

Ma Gesù non gliel permise: anzi gli disse: Va’ 
a casa tua a’ tuoi, e racconta loro quanto gran 
cose il Signore ti ha fatte, e come egli ha avuta 
pietà di te. 

Ed egli andò, e prese a predicare in Decapoli 
quanto gran cose Gesù gli avea fatte. E tutti si 
maravigliavano. 

ED essendo Gesù di nuovo passato all’altra 
riva, in su la navicella, una gran moltitudine si 
raunò appresso di lui; ed egli se ne stava 
appresso del mare. 

Ed ecco, un de’ capi della sinagoga, chiamato 
per nome Iairo, venne; e vedutolo, gli si gittò 
a’ piedi. 

E lo pregava molto instantemente, dicendo: La mia 
figliolina è all’estremo; deh! vieni, e metti 
le mani sopra lei acciocchè sia salvata, ed ella 
viverà. 

Ed egli se ne andò con lui, e gran moltitudine lo 
seguitava, e l’affollava. 

Or una donna, che avea un flusso di sangue già da 
dodici anni, 

ed avea sofferte molte cose da molti medici, ed 
avea speso tutto il suo, senza alcun giovamento, 
anzi più tosto era peggiorata; 

avendo udito parlar di Gesù, venne di dietro, 
nella turba, e toccò il suo vestimento. 

Perciocchè diceva: Se sol tocco i suoi 
vestimenti, sarò salva. 

E in quello stante il flusso del suo sangue si 
stagnò; ed ella si avvide nel suo corpo ch’ella 
era guarita di quel flagello. 

E subito Gesù, conoscendo in se stesso la virtù 
ch’era proceduta da lui, rivoltosi nella turba, 
disse: Chi mi ha toccati i vestimenti? 

Ed i suoi discepoli gli dissero: Tu vedi la turba 
che ti affolla, e dici: Chi mi ha toccato? 

Ma egli guardava pure attorno, per veder colei che 
avea ciò fatto. 

E la donna, paurosa, e tremante, sapendo ciò 
ch’era stato fatto in lei, venne, e gli si 
gittò a’ piedi, e gli disse tutta la verità. 

Ma egli le disse: Figliuola, la tua fede ti ha 
salvata; vattene in pace, e sii guarita del tuo 
flagello. 

Mentre egli parlava ancora, vennero alcuni di casa 
del capo della sinagoga, dicendo: La tua figliuola 
è morta; perchè dài più molestia al Maestro? 

Ma subito Gesù, udito ciò che si diceva, disse 
al capo della sinagoga: Non temere, credi 
solamente. 

E non permise che alcuno lo seguitasse, se non 
Pietro, e Giacomo, e Giovanni, fratel di Giacomo. 

E venne in casa del capo della sinagoga, e vide 
quivi un grande strepito, gente che piangevano, e 
facevano un grande urlare. 

Ed entrato dentro, disse loro: Perchè fate tanto 
romore, e tanti pianti? la fanciulla non è morta, 
ma dorme. 

Ed essi si ridevan di lui. Ma egli, messi fuori 
tutti, prese seco il padre e la madre della 
fanciulla, e coloro ch’erano con lui, ed entrò 
là dove la fanciulla giaceva. 

E presa la fanciulla per la mano, le disse: Talita 
cumi; il che, interpretato, vuol dire: Fanciulla 
io tel dico, levati. 

E subito la fanciullina si levò, e camminava; 
perciocchè era d’età di dodici anni. Ed essi 
sbigottirono di grande sbigottimento. 

Ed egli comandò loro molto strettamente, che 
niuno lo sapesse; e ordinò che si desse da 
mangiare alla fanciulla. 

POI, egli si partì di là, e venne nella sua 
patria, e i suoi discepoli lo seguitarono. 

E venuto il sabato, egli si mise ad insegnar nella 
sinagoga; e molti, udendolo, sbigottivano, 
dicendo: Onde ha costui queste cose? e quale è 
questa sapienza che gli è data? ed onde è che 
cotali potenti operazioni son fatte per mano sua? 

Non è costui quel falegname, figliuol di Maria, 
fratel di Giacomo, di Iose, di Giuda, e di Simone? 
e non sono le sue sorelle qui appresso di noi? Ed 
erano scandalezzati in lui. 

Ma Gesù disse loro: Niun profeta è disonorato, 
se non nella sua patria, e fra i suoi parenti, e 
in casa sua. 

E non potè quivi fare alcuna potente operazione, 
salvo che, poste le mani sopra alcuni pochi 
infermi, li sanò. 

E si maravigliava della loro incredulità; e 
andava attorno per le castella, insegnando. 

ED egli chiamò a sè i dodici, e prese a mandarli 
a due a due; e diede loro podestà sopra gli 
spiriti immondi. 

E comandò loro che non prendessero nulla per lo 
viaggio, se non solo un bastone; non tasca, non 
pane, non moneta nelle lor cinture. 

E che fossero sol calzati di sandali, e non 
portassero due toniche indosso. 

Disse loro ancora: Dovunque sarete entrati in 
alcuna casa, dimorate in quella, finchè usciate 
di quel luogo. 

E se alcuni non vi ricevono, e non vi ascoltano, 
partitevi di là, e scotete la polvere di sotto 
a’ vostri piedi, in testimonianza contro a loro. 
Io vi dico in verità, che Sodoma e Gomorra 
saranno più tollerabilmente trattate nel giorno 
del giudizio, che quella città. 

Essi adunque, partitisi, predicavano che gli 
uomini si ravvedessero. 

E cacciavano molti demoni, ed ungevano d’olio 
molti infermi e li sanavano. 

OR il re Erode udì parlar di Gesù, perciocchè 
il suo nome era divenuto chiaro, e diceva: Quel 
Giovanni che battezzava è risuscitato da’ 
morti; e perciò le potenze operano in lui. 

Altri dicevano: Egli è Elia; ed altri: Egli è un 
profeta, pari ad un de’ profeti. 

Ma Erode, udite quelle cose, disse: Egli è quel 
Giovanni, che io ho decapitato; esso è 
risuscitato da’ morti. 

Perciocchè esso Erode avea mandato a prender 
Giovanni, e l’avea messo nei legami in prigione, 
a motivo di Erodiada, moglie di Filippo, suo 
fratello; perciocchè egli l’avea sposata, 

e Giovanni avea detto ad Erode: Ei non ti è 
lecito di aver la moglie del tuo fratello. 

Ed Erodiada gliene avea mal talento; e volentieri 
l’avrebbe fatto morire, ma non poteva. 

Perciocchè Erode temeva Giovanni, conoscendolo 
uomo giusto, e santo; e l’osservava; ed avendolo 
udito, faceva molte cose, e volentieri l’udiva. 

Ora, venuto un giorno opportuno, che Erode, nel 
giorno della sua natività, feceva un convito a’ 
suoi grandi, e capitani, ed a’ principali della 
Galilea; 

la figliuola di essa Erodiada entrò, e ballò, e 
piacque ad Erode, ed a coloro ch’erano con lui a 
tavola. E il re disse alla fanciulla: Domandami 
tutto ciò che vorrai, ed io tel donerò. 

E le giurò, dicendo: Io ti donerò tutto ciò che 
mi chiederai, fino alla metà del mio regno. 

Ed essa uscì e disse a sua madre: Che chiederò? 
Ed ella disse: La testa di Giovanni Battista. 

E subito rientrò frettolosamente al re, e gli 
fece la domanda, dicendo: Io desidero che subito 
tu mi dia in un piatto la testa di Giovanni 
Battista. 

E benchè il re se ne attristasse grandemente, pur 
nondimeno per li giuramenti, e per rispetto di 
coloro ch’eran con lui a tavola, non gliel volle 
disdire. 

E subito, mandato un sergente, comandò che fosse 
recata la testa di esso. 

E quello andò e lo decapitò in prigione, e 
portò la sua testa in un piatto, e la diede alla 
fanciulla, e la fanciulla la diede a sua madre. 

E i discepoli di esso, udito ciò, vennero e 
tolsero il suo corpo morto, e lo posero in un 
monumento. 

OR gli Apostoli si accolsero appresso di Gesù, e 
gli rapportarono ogni cosa, tutto ciò che avean 
fatto ed insegnato. 

Ed egli disse loro: Venite voi in disparte, in 
qualche luogo solitario, e riposatevi un poco; 
perciocchè coloro che andavano e venivano erano 
in gran numero, talchè quelli non aveano pur agio 
di mangiare. 

E se ne andarono in su la navicella in un luogo 
solitario in disparte. 

E la moltitudine li vide partire, e molti lo 
riconobbero; ed accorsero là a piè da tutte le 
città, e giunsero avanti loro, e si accolsero 
appresso di lui. 

E Gesù smontato, vide una gran moltitudine, e si 
mosse a compassione inverso loro; perciocchè 
erano come pecore che non hanno pastore; e si mise 
ad insegnar loro molte cose. 

Ed essendo già tardi, i suoi discepoli vennero a 
lui, e gli dissero: Questo luogo è deserto, e 
già è tardi. 

Licenzia questa gente, acciocchè vadano per le 
villate, e per le castella d’intorno, e si 
comperino del pane, perciocchè non hanno nulla da 
mangiare. 

Ma egli, rispondendo, disse loro: Date lor voi da 
mangiare. Ed essi gli dissero: Andremmo noi a 
comperar per dugento denari di pane, e darem loro 
da mangiare? 

Ed egli disse loro: Quanti pani avete? andate, e 
vedete. Ed essi, dopo essersene accertati, 
dissero: Cinque, e due pesci. 

Ed egli comandò loro che il facesser tutti 
coricar sopra l’erba verde, per brigate. 

Ed essi si coricarono per cerchi, a cento, ed a 
cinquanta, per cerchio. 

Poi prese i cinque pani, e i due pesci, e levò 
gli occhi al cielo, e fece la benedizione; poi 
ruppe i pani, e li diede a’ suoi discepoli, 
acciocchè li mettessero davanti a loro: egli 
spartì eziandio i due pesci a tutti. 

E tutti mangiarono, e furon saziati. 

E i discepoli levaron de’ pezzi de’ pani 
dodici corbelli pieni, ed anche qualche rimanente 
de’ pesci. 

Or coloro che avean mangiato di que’ pani erano 
cinquemila uomini. 

E TOSTO appresso egli costrinse i suoi discepoli a 
montar nella navicella, ed a trarre innanzi a lui 
all’altra riva, verso Betsaida, mentre egli 
licenziava la moltitudine. 

Poi, quando l’ebbe accommiatata, se ne andò in 
sul monte, per orare. 

E, fattosi sera, la navicella era in mezzo del 
mare, ed egli era in terra tutto solo. E vide i 
discepoli che travagliavano nel vogare, 

perciocchè il vento era loro contrario; e intorno 
alla quarta vigilia della notte, egli venne a 
loro, camminando sopra il mare; e voleva passar 
oltre a loro. 

Ma essi, vedutolo camminar sopra il mare, 
pensarono che fosse una fantasima, e sclamarono. 
Perciocchè tutti lo videro, e furon turbati; 

ma egli tosto parlò con loro, e disse: State di 
buon cuore, son io, non temiate. 

E montò a loro nella navicella, e il vento si 
acquetò; ed essi vie più sbigottirono in loro 
stessi, e si maravigliarono. 

Perciocchè non aveano posto mente al fatto de’ 
pani; perciocchè il cuor loro era stupido. 

E, passati all’altra riva, vennero nella 
contrada di Gennesaret, e presero terra. 

E, quando furono smontati dalla navicella, subito 
la gente lo riconobbe. 

E, correndo qua e là per tutta quella contrada 
circonvicina, prese a portare attorno in 
letticelli i malati, là dove udiva ch’egli 
fosse. 

E dovunque egli entrava, in castella, o in città, 
o in villate, la gente metteva gl’infermi nelle 
piazze, e lo pregava che sol potessero toccare il 
lembo della sua vesta; e tutti quelli che lo 
toccavano erano guariti. 

ALLORA si raunarono appresso di lui i Farisei, ed 
alcuni degli Scribi, ch’eran venuti di 
Gerusalemme. 

E veduti alcuni de’ discepoli di esso prender 
cibo con le mani contaminate, cioè, non lavate, 
ne fecer querela. 

Perciocchè i Farisei, anzi tutti i Giudei, non 
mangiano, se non si sono più volte lavate le 
mani, tenendo così la tradizion degli anziani. 

Ed anche, venendo d’in su la piazza, non 
mangiano, se non si son lavati tutto il corpo. Vi 
sono eziandio molte altre cose, che hanno ricevute 
da osservare: lavamenti di coppe, d’orciuoli, di 
vasellamenti di rame, e di lettiere. 

Poi i Farisei, e gli Scribi, lo domandarono, 
dicendo: Perchè non procedono i tuoi discepoli 
secondo la tradizione degli anziani, anzi prendon 
cibo senza lavarsi le mani? 

Ma egli, rispondendo, disse loro: Ben di voi, 
ipocriti, profetizzò Isaia, siccome è scritto: 
Questo popolo mi onora con le labbra, ma il cuor 
loro è lungi da me. 

Ma invano mi onorano, insegnando dottrine che son 
comandamenti d’uomini. 

Avendo lasciato il comandamento di Dio, voi tenete 
la tradizione degli uomini, i lavamenti degli 
orciuoli e delle coppe, e fate assai altre simili 
cose. 

Disse loro ancora: Bene annullate voi il 
comandamento di Dio, per osservar la vostra 
tradizione. 

Perciocchè Mosè ha detto: Onora tuo padre, e tua 
madre; e: Chi maledice padre, o madre, muoia di 
morte. 

Ma voi dite: Se un uomo dice a suo padre, od a sua 
madre: Tutto ciò, onde tu potresti esser 
sovvenuto da me, sia Corban cioè offerta a Dio, 

voi non gli lasciate più far cosa alcuna per suo 
padre, o per sua madre; 

annullando così la parola di Dio con la vostra 
tradizione, la quale voi avete ordinata. E fate 
assai cose simili. 

Poi, chiamata a sè tutta la moltitudine, le 
disse: Ascoltatemi tutti, ed intendete: 

Non vi è nulla di fuor dell’uomo, che, entrando 
in lui, possa contaminarlo; ma le cose che escon 
di lui son quelle che lo contaminano. 

Se alcuno ha orecchie da udire, oda. 

Poi, quando egli fu entrato in casa, lasciando la 
moltitudine, i suoi discepoli lo domandarono 
intorno alla parabola. 

Ed egli disse loro: Siete voi ancora così privi 
d’intelletto? non intendete voi che tutto ciò 
che di fuori entra nell’uomo non può 
contaminarlo? 

Poichè non gli entra nel cuore, anzi nel ventre, 
e poi se ne va nella latrina, purgando tutte le 
vivande. 

Ma, diceva egli, ciò che esce dall’uomo è quel 
che lo contamina. 

Poichè di dentro, cioè, dal cuore degli uomini, 
procedono pensieri malvagi, adulterii, 
fornicazioni, omicidii, furti, 

cupidigie, malizie, frodi, lascivie, occhio 
maligno, bestemmia, alterezza, stoltizia. 

Tutte queste cose malvagie escon di dentro 
l’uomo, e lo contaminano. 

POI appresso, levatosi di là, se ne andò a’ 
confini di Tiro e di Sidon; ed entrato in una 
casa, non voleva che alcun lo sapesse; ma non 
potè esser nascosto. 

Perciocchè una donna, la cui figliuoletta avea 
uno spirito immondo, udito parlar di Gesù, venne, 
e gli si gettò ai piedi; 

or quella donna era Greca, Sirofenice di nazione; 
e lo pregava che cacciasse il demonio fuor della 
sua figliuola. 

Ma Gesù le disse: Lascia che prima i figliuoli 
sieno saziati; perciocchè non è onesto prendere 
il pan de’ figliuoli, e gettarlo a’ cagnuoli. 

Ma ella rispose, e gli disse: Dici bene, o 
Signore: poichè anche i cagnuoli, di sotto alla 
tavola, mangiano delle miche de’ figliuoli. 

Ed egli le disse: Per cotesta parola, va’, il 
demonio è uscito dalla tua figliuola. 

Ed ella, andata in casa sua, trovò il demonio 
essere uscito, e la figliuola coricata sopra il 
letto. 

POI Gesù, partitosi di nuovo dai confini di Tiro 
e di Sidon, venne presso al mar della Galilea, per 
mezzo i confini di Decapoli. 

E gli fu menato un sordo scilinguato; e fu pregato 
che mettesse la mano sopra lui. 

Ed egli, trattolo da parte d’infra la 
moltitudine, gli mise le dita nelle orecchie; ed 
avendo sputato, gli toccò la lingua: 

poi, levati gli occhi al cielo, sospirò, e gli 
disse: Effata, che vuol dire: Apriti. 

E subito le orecchie di colui furono aperte, e gli 
si sciolse lo scilinguagnolo, e parlava bene. 

E Gesù ordinò loro, che nol dicessero ad alcuno; 
ma più lo divietava loro, più lo predicavano. 

E stupivano sopra modo, dicendo: Egli ha fatta 
ogni cosa bene; egli fa udire i sordi, e parlare i 
mutoli. 

IN que’ giorni, essendo la moltitudine 
grandissima, e non avendo da mangiare, Gesù, 
chiamati a sè i suoi discepoli, disse loro: 

Io ho pietà di questa moltitudine; perciocchè 
già tre giorni continui dimora appresso di me, e 
non ha da mangiare. 

E se io li rimando digiuni a casa, verranno meno 
tra via, perciocchè alcuni di loro son venuti di 
lontano. 

E i suoi discepoli gli risposero: Onde potrebbe 
alcuno saziar costoro di pane qui in luogo 
deserto? 

Ed egli domandò loro: Quanti pani avete? Ed essi 
dissero: Sette. 

Ed egli ordinò alla moltitudine che si coricasse 
in terra; e presi i sette pani, e rese grazie, li 
ruppe, e li diede a’ suoi discepoli, acciocchè 
li ponessero dinanzi alla moltitudine; ed essi 
glieli posero dinanzi. 

Aveano ancora alcuni pochi pescetti; ed avendo 
fatta la benedizione, comandò di porre, quelli 
ancora dinanzi a loro. 

Ed essi mangiarono, e furon saziati; e i discepoli 
levarono degli avanzi de’ pezzi sette panieri; 

or que’ che aveano mangiato erano intorno a 
quattromila, poi li licenziò. 

ED in quello stante egli entrò nella navicella 
co’ suoi discepoli, e venne nelle parti di 
Dalmanuta. 

E i Farisei uscirono, e si misero a disputar con 
lui, chiedendogli un segno dal cielo, tentandolo. 

Ma egli, dopo aver sospirato nel suo spirito, 
disse: Perchè questa generazione chiede ella un 
segno? Io vi dico in verità, che alcun segno non 
sarà dato a questa generazione. 

E lasciatili, montò di nuovo nella navicella, e 
passò all’altra riva. 

Or i discepoli aveano dimenticato di prender del 
pane, e non aveano seco nella navicella se non un 
pane solo. 

Ed egli dava lor de’ precetti, dicendo: Vedete, 
guardatevi dal lievito de’ Farisei, e dal 
lievito di Erode. 

Ed essi disputavan fra loro, dicendo: Noi non 
abbiamo pane. 

E Gesù, conosciuto ciò, disse loro: Perchè 
disputate fra voi, perciocchè non avete pane? 
Siete voi ancora senza conoscimento, e senza 
intendimento? avete voi ancora il vostro cuore 
stupido? 

Avendo occhi, non vedete voi? e avendo orecchie, 
non udite voi? e non avete memoria alcuna? 

Quando io distribuii que’ cinque pani fra que’ 
cinquemila uomini, quanti corbelli pieni di pezzi 
ne levaste? Essi dissero: Dodici. 

E quando distribuii que’ sette pani fra que’ 
quattromila uomini, quanti panieri pieni di pezzi 
ne levaste? 

Ed essi dissero: Sette. Ed egli disse loro: Come 
dunque non avete voi intelletto? 

POI venne in Betsaida, e gli fu menato un cieco, e 
fu pregato che lo toccasse. 

Ed egli, preso il cieco per la mano, lo menò fuor 
del castello; e sputatogli negli occhi, e poste le 
mani sopra lui, gli domandò se vedeva cosa 
alcuna. 

Ed esso, levati gli occhi in su, disse: Io veggo 
camminar gli uomini, che paiono alberi. 

Poi di nuovo mise le sue mani sopra gli occhi di 
esso, e lo fece riguardare in su; ed egli 
ricoverò la vista, e vedeva tutti chiaramente. 

E Gesù lo rimandò a casa sua, dicendo: Non 
entrar nel castello, e non dirlo ad alcuno nel 
castello. 

POI Gesù, co’ suoi discepoli, se ne andò nelle 
castella di Cesarea di Filippo; e per lo cammino 
domandò i suoi discepoli, dicendo loro: Chi 
dicono gli uomini che io sono? 

Ed essi risposero: Alcuni, che tu sei Giovanni 
Battista; ed altri, Elia; ed altri, un de’ 
profeti. 

Ed egli disse loro: E voi, chi dite che io sono? E 
Pietro, rispondendo, gli disse: Tu sei il Cristo. 

Ed egli divietò loro severamente che a niuno 
dicessero ciò di lui. 

Poi prese ad insegnar loro, che conveniva che il 
Figliuol dell’uomo sofferisse molte cose, e 
fosse riprovato dagli anziani, e da’ principali 
sacerdoti, e dagli Scribi; e fosse ucciso, e in 
capo di tre giorni risuscitasse. 

E ragionava queste cose apertamente. E Pietro, 
trattolo da parte, cominciò a riprenderlo. 

Ma egli, rivoltosi, e riguardando i suoi 
discepoli, sgridò Pietro, dicendo: Vattene 
indietro da me, Satana; perciocchè tu non hai il 
senso alle cose di Dio, ma alle cose degli uomini. 

E CHIAMATA a sè la moltitudine, coi suoi 
discepoli, disse loro: Chiunque vuol venir dietro 
a me, rinunzi a sè stesso, e tolga la sua croce, 
e mi segua. 

Perciocchè, chiunque avrà voluto salvar la vita 
sua la perderà; ma, chi avrà perduta la vita 
sua, per amor di me, e dell’evangelo, esso la 
salverà. 

Perciocchè, che gioverà egli all’uomo se 
guadagna tutto il mondo, e fa perdita dell’anima 
sua? 

Ovvero, che darà l’uomo in iscambio 
dell’anima sua? 

Perciocchè, se alcuno ha vergogna di me, e delle 
mie parole, fra questa generazione adultera e 
peccatrice, il Figliuol dell’uomo altresì avrà 
vergogna di lui, quando sarà venuto nella gloria 
del Padre suo, co’ santi angeli. 

Oltre a ciò disse loro: Io vi dico in verità, 
che alcuni di coloro che son qui presenti non 
gusteranno la morte, che non abbian veduto il 
regno di Dio, venuto con potenza. 

E SEI giorni appresso, Gesù prese seco Pietro, e 
Giacomo, e Giovanni, e li condusse soli, in 
disparte, sopra un alto monte; e fu trasfigurato 
in lor presenza. 

E i suoi vestimenti divennero risplendenti, e 
grandemente candidi, come neve; quali niun 
purgator di panni potrebbe imbiancar sopra la 
terra. 

Ed Elia apparve loro, con Mosè; ed essi 
ragionavano con Gesù. 

E Pietro fece motto a Gesù, e gli disse: Maestro, 
egli è bene che noi stiamo qui; facciamo adunque 
tre tabernacoli, uno a te, uno a Mosè, ed uno ad 
Elia. 

Perciocchè non sapeva ciò ch’egli si dicesse, 
perchè erano spaventati. 

E venne una nuvola, che li adombrò; e dalla 
nuvola venne una voce, che disse: Quest’è il 
mio diletto Figliuolo; ascoltatelo. 

E in quello stante, guardando essi attorno, non 
videro più alcuno, se non Gesù tutto solo con 
loro. 

Ora, come scendevano dal monte, Gesù divietò 
loro che non raccontassero ad alcuno le cose che 
avean vedute, se non quando il Figliuol 
dell’uomo sarebbe risuscitato da’ morti. 

Ed essi ritennero quella parola in loro stessi, 
domandando fra loro che cosa fosse quel risuscitar 
da’ morti. 

Poi lo domandarono, dicendo: Perchè dicono gli 
Scribi, che convien che prima venga Elia? 

Ed egli, rispondendo, disse loro: Elia veramente 
deve venir prima, e ristabilire ogni cosa; e 
siccome egli è scritto del Figliuol dell’uomo, 
conviene che patisca molte cose, e sia 
annichilato. 

Ma io vi dico che Elia è venuto, e gli hanno 
fatto tutto ciò che hanno voluto; siccome era 
scritto di lui. 

POI, venuto a’ discepoli, vide una gran 
moltitudine d’intorno a loro, e degli Scribi, 
che quistionavan con loro. 

E subito tutta la moltitudine, vedutolo, 
sbigottì; ed accorrendo, lo salutò. 

Ed egli domandò gli Scribi: Che quistionate fra 
voi? 

Ed uno della moltitudine, rispondendo, disse: 
Maestro, io ti avea menato il mio figliuolo, che 
ha uno spirito mutolo. 

E dovunque esso lo prende, lo atterra; ed allora 
egli schiuma, e stride de’ denti, e divien 
secco; or io avea detto a’ tuoi discepoli che lo 
cacciassero, ma non hanno potuto. 

Ed egli, rispondendogli, disse: O generazione 
incredula, infino a quando omai sarò con voi? 
infino a quando omai vi comporterò? menatemelo. 

Ed essi glielo menarono; e quando egli l’ebbe 
veduto, subito lo spirito lo scosse con violenza; 
e il figliuolo cadde in terra, e si rotolava 
schiumando. 

E Gesù domandò il padre di esso: Quanto tempo è 
che questo gli è avvenuto? Ed egli disse: Dalla 
sua fanciullezza. 

E spesse volte l’ha gettato nel fuoco, e 
nell’acqua, per farlo perire; ma, se tu ci puoi 
nulla, abbi pietà di noi, ed aiutaci. 

E Gesù gli disse: Se tu puoi credere, ogni cosa 
è possibile a chi crede. 

E subito il padre del fanciullo, sclamando con 
lagrime, disse: Io credo, Signore; sovvieni alla 
mia incredulità. 

E Gesù, veggendo che la moltitudine concorreva a 
calca, sgridò lo spirito immondo, dicendogli: 
Spirito mutolo e sordo, esci fuori di lui io tel 
comando, e giammai più non entrare in lui. 

E il demonio, gridando, e straziandolo forte, 
uscì fuori; e il fanciullo divenne come morto; 
talchè molti dicevano: Egli è morto. 

Ma Gesù, presolo per la mano, lo levò, ed egli 
si rizzò in piè. 

E quando Gesù fu entrato in casa, i suoi 
discepoli lo domandarono in disparte: Perchè non 
abbiam noi potuto cacciarlo? 

Ed egli disse loro: Questa generazion di demoni 
non esce per alcun altro modo, che per orazione, e 
per digiuno. 

POI, essendosi partiti di là, passarono per la 
Galilea; ed egli non voleva che alcun lo sapesse. 

Perciocchè egli ammaestrava i suoi discepoli, e 
diceva loro: Il Figliuol dell’uomo sarà tosto 
dato nelle mani degli uomini, ed essi 
l’uccideranno; ma, dopo che sarà stato ucciso, 
risusciterà nel terzo giorno. 

Ma essi non intendevano questo ragionamento, e 
temevano di domandarlo. 

Poi venne in Capernaum; e quando egli fu in casa, 
domandò loro: Di che disputavate fra voi per lo 
cammino? 

Ed essi tacquero; perciocchè per lo cammino 
aveano fra loro disputato chi di loro dovesse 
essere il maggiore. 

Ed egli, postosi a sedere, chiamò i dodici, e 
disse loro: Se alcuno vuol essere il primo, sia 
l’ultimo di tutti, e il servitor di tutti. 

E preso un piccolo fanciullo, lo pose in mezzo di 
loro; poi recatoselo in braccio, disse loro: 

Chiunque riceve uno di tali piccoli fanciulli nel 
mio nome, riceve me; e chiunque mi riceve, non 
riceve me, ma colui che mi ha mandato. 

ALLORA Giovanni gli fece motto, dicendo: Maestro, 
noi abbiam veduto uno che cacciava i demoni nel 
nome tuo, il qual non ci seguita; e perciocchè 
egli non ci seguita, glielo abbiam divietato. 

Ma Gesù disse: Non gliel divietate; imperocchè 
niuno può far potente operazione nel nome mio, e 
tosto appresso dir male di me. 

Perciocchè chi non è contro a noi è per noi. 

Imperocchè, chiunque vi avrà dato a bere pure un 
bicchier d’acqua, nel nome mio, perciocchè 
siete di Cristo, io vi dico in verità, ch’egli 
non perderà punto il suo premio. 

E CHIUNQUE avrà scandalezzato uno di questi 
piccoli che credono in me, meglio per lui sarebbe 
che gli fosse messa intorno al collo una pietra da 
macina, e ch’egli fosse gettato in mare. 

Ora, se la tua mano ti fa intoppare, mozzala; 
meglio è per te entrar monco nella vita, che, 
avendo due mani, andar nella geenna, nel fuoco 
inestinguibile, 

ove il verme loro non muore, e il fuoco non si 
spegne. 

E se il tuo piede ti fa intoppare, mozzalo; meglio 
è per te entrar zoppo nella vita, che, avendo due 
piedi, esser gettato nella geenna, nel fuoco 
inestinguibile, 

ove il verme loro non muore, e il fuoco non si 
spegne. 

Parimente, se l’occhio tuo ti fa intoppare, 
cavalo; meglio è per te entrar con un occhio solo 
nella vita, che, avendone due, esser gettato nella 
geenna del fuoco, 

ove il verme loro non muore, e il fuoco non si 
spegne. 

Perciocchè ognuno deve esser salato con fuoco, ed 
ogni sacrificio deve esser salato con sale. 

Il sale è buono, ma, se il sale diviene insipido, 
con che lo condirete? (G9-51) Abbiate del sale in 
voi stessi, e state in pace gli uni con gli altri. 

POI, levatosi di là, venne ne’ confini della 
Giudea, lungo il Giordano; e di nuovo si raunarono 
appresso di lui delle turbe; ed egli di nuovo le 
ammaestrava, come era usato. 

E i Farisei, accostatisi, lo domandarono, 
tentandolo: È egli lecito al marito di mandar via 
la moglie? 

Ed egli, rispondendo, disse loro: Che vi comandò 
Mosè? 

Ed essi dissero: Mosè permise di scrivere la 
scritta del divorzio, e di mandar via la moglie. 

E Gesù, rispondendo disse loro: Egli vi scrisse 
quel comandamento per la durezza del vostro cuore. 

Ma dal principio della creazione, Iddio fece gli 
uomini maschio e femmina. 

E disse: Perciò l’uomo lascerà suo padre, e 
sua madre, e si congiungerà con la sua moglie; 

e i due diverranno una stessa carne; talchè non 
son più due, ma una stessa carne. 

Ciò adunque che Iddio ha congiunto, l’uomo nol 
separi. 

E in casa i suoi discepoli lo domandaron di nuovo 
intorno a quello stesso. 

Ed egli disse loro: Chiunque manda via la sua 
moglie, e ne sposa un’altra, commette adulterio 
contro ad essa. 

Parimente, se la moglie lascia il suo marito, e si 
marita ad un altro, commette adulterio. 

ALLORA gli furono presentati dei piccoli 
fanciulli, acciocchè li toccasse; ma i discepoli 
sgridavan coloro che li presentavano. 

E Gesù, veduto ciò, s’indegnò, e disse loro: 
Lasciate i piccoli fanciulli venire a me, e non li 
divietate; perciocchè di tali è il regno di Dio. 

Io vi dico in verità, che chiunque non avrà 
ricevuto il regno di Dio come piccolo fanciullo, 
non entrerà in esso. 

E recatiseli in braccio, ed imposte loro le mani, 
li benedisse. 

OR come egli usciva fuori, per mettersi in 
cammino, un tale corse a lui; e inginocchiatosi 
davanti a lui, lo domandò: Maestro buono, che 
farò per ereditare la vita eterna? 

E Gesù gli disse: Perchè mi chiami buono? niuno 
è buono, se non un solo, cioè Iddio. 

Tu sai i comandamenti: Non commettere adulterio. 
Non uccidere. Non furare. Non dir falsa 
testimonianza. Non far danno ad alcuno. Onora tuo 
padre e tua madre. 

Ed egli rispondendo, gli disse: Maestro, tutte 
queste cose ho osservate fin dalla mia giovanezza. 

E Gesù, riguardatolo in viso, l’amò, e gli 
disse: Una cosa ti manca; va’, vendi tutto ciò 
che tu hai, e dallo a’ poveri; e tu avrai un 
tesoro nel cielo; poi vieni, e tolta la tua croce, 
seguitami. 

Ma egli, attristato di quella parola, se ne andò 
dolente; perciocchè avea di gran beni. 

E Gesù, riguardatosi attorno, disse ai suoi 
discepoli: Quanto malagevolmente coloro che hanno 
delle ricchezze entreranno nel regno di Dio! 

E i discepoli sbigottirono per le sue parole. E 
Gesù da capo replicò, e disse loro: Figliuoli, 
quanto malagevol cosa è, che coloro che si 
confidano nelle ricchezze entrino nel regno di 
Dio! 

Egli è più agevole che un cammello passi per la 
cruna di un ago, che un ricco entri nel regno di 
Dio. 

Ed essi vie più stupivano, dicendo fra loro: Chi 
può adunque esser salvato? 

E Gesù, riguardatili, disse: Agli uomini è 
impossibile, ma non a Dio, perciocchè ogni cosa 
è possibile a Dio. 

E Pietro prese a dirgli: Ecco, noi abbiamo 
lasciata ogni cosa, e ti abbiam seguitato. 

E Gesù, rispondendo, disse: Io vi dico in 
verità, che non vi è alcuno che abbia lasciata 
casa, o fratelli, o sorelle, o padre, o madre, o 
moglie, o figliuoli, o possessioni, per amor di 
me, e dell’evangelo, 

che ora, in questo tempo, non ne riceva cento 
cotanti: case, e fratelli, e sorelle, e madri, e 
figliuoli, e possessioni, con persecuzioni; e, nel 
secolo a venire, la vita eterna. 

Ma, molti primi saranno ultimi, e molti ultimi 
saranno primi. 

OR essi erano per cammino, salendo in Gerusalemme; 
e Gesù andava innanzi a loro, ed essi erano 
spaventati, e lo seguitavano con timore. Ed egli, 
tratti di nuovo da parte i dodici, prese a dir 
loro le cose che gli avverrebbero, dicendo: 

Ecco, noi saliamo in Gerusalemme; e il Figliuol 
dell’uomo sarà dato nelle mani de’ principali 
sacerdoti, e degli Scribi; ed essi lo 
condanneranno a morte, e lo metteranno nelle mani 
de’ Gentili; 

i quali lo scherniranno, e lo flagelleranno, e gli 
sputeranno addosso, e l’uccideranno; ma nel 
terzo giorno egli risusciterà. 

E Giacomo, e Giovanni, figliuoli di Zebedeo si 
accostarono a lui, dicendo: Maestro, noi 
desideriamo che tu ci faccia ciò che chiederemo. 

Ed egli disse loro: Che volete che io vi faccia? 

Ed essi gli dissero: Concedici che nella tua 
gloria, noi sediamo, l’uno alla tua destra, 
l’altro alla tua sinistra. 

E Gesù disse loro: Voi non sapete ciò che vi 
chieggiate; potete voi bere il calice il quale io 
berrò, ed esser battezzati del battesimo del 
quale io sarò battezzato? Ed essi gli dissero: 
Sì, lo possiamo. 

E Gesù disse loro: Voi certo berrete il calice 
che io berrò, e sarete battezzati del battesimo 
del quale io sarò battezzato; 

ma, quant’è al sedermi a destra ed a sinistra, 
non istà a me il darlo; ma sarà dato a coloro a 
cui è preparato. 

E gli altri dieci, udito ciò, presero ad 
indegnarsi di Giacomo e di Giovanni. 

Ma Gesù, chiamatili a sè, disse loro: Voi sapete 
che coloro che si reputano principi delle genti le 
signoreggiano, e che i lor grandi usano podestà 
sopra esse. 

Ma non sarà così fra voi; anzi chiunque vorrà 
divenir grande fra voi sia vostro ministro; 

e chiunque fra voi vorrà essere il primo, sia 
servitor di tutti. 

Poichè anche il Figliuol dell’uomo non è 
venuto per esser servito; anzi per servire, e per 
dar l’anima sua per prezzo di riscatto per 
molti. 

POI vennero in Gerico; e come egli usciva di 
Gerico, co’ suoi discepoli, e gran moltitudine, 
un certo figliuol di Timeo, Bartimeo il cieco, 
sedeva presso della strada, mendicando. 

Ed avendo udito che colui che passava era Gesù il 
Nazareno, prese a gridare, e a dire: Gesù, 
Figliuol di Davide, abbi pietà di me! 

E molti lo sgridavano, acciocchè tacesse; ma egli 
vie più gridava: Figliuol di Davide, abbi pietà 
di me! 

E Gesù, fermatosi, disse che si chiamasse. 
Chiamarono adunque il cieco, dicendogli: Sta’ di 
buon cuore, levati, egli ti chiama. 

Ed egli, gettatasi d’addosso la sua veste, si 
levò, e venne a Gesù. 

E Gesù gli fece motto, e disse: Che vuoi tu 
ch’io ti faccia? E il cieco gli disse: Rabboni, 
che io ricoveri la vista. 

E Gesù gli disse: Va’, la tua fede ti ha 
salvato. E in quello stante egli ricoverò la 
vista, e seguitò Gesù per la via. 

E QUANDO furon giunti vicino a Gerusalemme, in 
Betfage, e Betania, presso al monte degli Ulivi, 
Gesù mandò due de’ suoi discepoli. 

E disse loro: Andate nel castello ch’è 
dirimpetto a voi; e subito, come entrerete là, 
troverete un puledro d’asino attaccato, sopra il 
quale non montò mai alcuno; scioglietelo, e 
menatemelo. 

E se alcuno vi dice: Perchè fate questo? dite: Il 
Signore ne ha bisogno. E subito lo manderà qua. 

Essi adunque andarono, e trovarono il puledro 
attaccato di fuori ad una porta, presso ad un capo 
di strada, e lo sciolsero. 

Ed alcuni di coloro ch’eran quivi presenti 
dissero loro: Che fate voi in isciogliere il 
puledro? 

Ed essi dissero loro come Gesù avea ordinato. Ed 
essi li lasciarono andare. 

Ed essi menarono il puledro a Gesù, e gettarono 
sopra quello le lor vesti; ed egli montò sopra 
esso. 

E molti distendevano le lor vesti nella via, ed 
altri tagliavan de’ rami dagli alberi, e li 
distendevano nella via. 

E coloro che andavan davanti, e coloro che venivan 
dietro, gridavano, dicendo: Osanna! Benedetto sia 
colui che viene nel nome del Signore! 

Benedetto sia il regno di Davide, nostro padre, il 
quale viene nel nome del Signore. Osanna ne’ 
luoghi altissimi! 

E Gesù, entrato in Gerusalemme, venne nel tempio; 
ed avendo riguardata ogni cosa attorno attorno, 
essendo già l’ora tarda, uscì verso Betania, 
co’ dodici. 

ED il giorno seguente, quando furono usciti di 
Betania, egli ebbe fame. 

E veduto di lontano un fico che avea delle foglie, 
andò a vedere se vi troverebbe cosa alcuna; ma, 
venuto a quello, non vi trovò nulla, se non delle 
foglie; perciocchè non era la stagion de’ 
fichi. 

E Gesù prese a dire al fico: Niuno mangi mai più 
in perpetuo frutto da te. E i suoi discepoli 
l’udirono. 

E vennero in Gerusalemme. E Gesù, entrato nel 
tempio, prese a cacciar fuori coloro che 
vendevano, e che comperavano nel tempio; e 
riversò le tavole dei cambiatori, e le sedie di 
coloro che vendevano i colombi. 

E non permetteva che alcuno portasse alcun vaso 
attraverso al tempio. 

Ed insegnava, dicendo loro: Non è egli scritto: 
La mia casa sarà chiamata: Casa d’orazione, per 
tutte le genti? ma voi ne avete fatta una spelonca 
di ladroni. 

Or gli Scribi, e i principali sacerdoti udirono 
queste cose, e cercavano il modo di farlo morire; 
perchè lo temevano; perciocchè tutta la 
moltitudine era rapita in ammirazione della sua 
dottrina. 

E quando fu sera, Gesù se ne uscì fuori della 
città. 

E la mattina seguente, come essi passavano presso 
del fico, lo videro seccato fin dalle radici. 

E Pietro, ricordatosi, gli disse: Maestro, ecco, 
il fico che tu maledicesti è seccato. 

E Gesù, rispondendo, disse loro: Abbiate fede in 
Dio. 

Perciocchè io vi dico in verità, che chi avrà 
detto a questo monte: Togliti di là, e gettati 
nel mare; e non avrà dubitato nel cuor suo, anzi 
avrà creduto che ciò ch’egli dice avverrà; 
ciò ch’egli avrà detto gli sarà fatto. 

Perciò io vi dico: Tutte le cose che voi 
domanderete pregando, crediate che le riceverete, 
e voi le otterrete. 

E quando vi presenterete per fare orazione, se 
avete qualche cosa contro ad alcuno, 
rimettetegliela; acciocchè il Padre vostro 
ch’è ne’ cieli vi rimetta anch’egli i 
vostri falli. 

Ma, se voi non perdonate, il Padre vostro ch’è 
ne’ cieli non vi perdonerà i vostri falli. 

POI vennero di nuovo in Gerusalemme; e mentre egli 
passeggiava per lo tempio, i principali sacerdoti, 
e gli Scribi, e gli anziani vennero a lui, e gli 
dissero: 

Di quale autorità fai queste cose? e chi ti ha 
data cotesta autorità da far queste cose? 

E Gesù, rispondendo, disse loro: Anch’io vi 
domanderò una cosa; rispondetemi adunque, ed io 
vi dirò di quale autorità io fo queste cose. 

Il battesimo di Giovanni era egli dal cielo, o 
dagli uomini? rispondetemi. 

Ed essi ragionavan tra loro, dicendo: Se diciamo: 
Dal cielo, egli dirà: Perchè dunque non gli 
credeste? 

Ma se diciamo: Dagli uomini, noi temiamo il popolo 
perciocchè tutti tenevano che Giovanni era 
veramente profeta; 

perciò, rispondendo, dissero a Gesù: Noi non 
sappiamo. E Gesù, rispondendo, disse loro: Io 
ancora non vi dirò di quale autorità fo queste 
cose. 

POI egli prese a dir loro in parabole: Un uomo 
piantò una vigna, e le fece attorno una siepe, e 
cavò in essa un luogo da calcar la vendemmia, e 
vi edificò una torre, e l’allogò a certi 
lavoratori; e poi se ne andò in viaggio. 

E nella stagion de’ frutti, mandò a que’ 
lavoratori un servitore, per ricever da loro del 
frutto della vigna. 

Ma essi, presolo, lo batterono, e lo rimandarono 
vuoto. 

Ed egli di nuovo vi mandò un altro servitore; ma 
essi, tratte anche a lui delle pietre, lo ferirono 
nel capo, e lo rimandarono vituperato. 

Ed egli da capo ne mandò un altro, e quello 
uccisero; poi molti altri, de’ quali alcuni 
batterono, alcuni uccisero. 

Perciò, avendo ancora un suo diletto figliuolo, 
mandò loro anche quello in ultimo, dicendo: 
Avranno riverenza al mio figliuolo. 

Ma que’ lavoratori disser tra loro: Costui è 
l’erede, venite, uccidiamolo, e l’eredità 
sarà nostra. 

E, presolo, l’uccisero, e lo gettaron fuor della 
vigna. 

Che farà dunque il padron della vigna? Egli 
verrà, e distruggerà que’ lavoratori, e darà 
la vigna ad altri. 

Non avete ancor letta questa scrittura: La pietra, 
che gli edificatori hanno riprovata, è divenuta 
il capo del cantone; 

ciò è stato fatto dal Signore, ed è cosa 
maravigliosa agli occhi nostri? 

Ed essi cercavano di pigliarlo; perciocchè si 
avvidero ch’egli avea detta quella parabola 
contro a loro; ma temettero la moltitudine; e, 
lasciatolo, se ne andarono. 

POI gli mandarono alcuni de’ Farisei, e degli 
Erodiani, acciocchè lo cogliessero in parole. 

Ed essi, venuti, gli dissero: Maestro, noi 
sappiamo che tu sei verace, e che tu non ti curi 
di alcuno; perciocchè tu non hai riguardo alla 
qualità delle persone degli uomini, ma insegni la 
via di Dio in verità. È egli lecito di dare il 
censo a Cesare o no? glielo dobbiamo noi dare, o 
no? 

Ma egli, conosciuta la loro ipocrisia, disse loro: 
Perchè mi tentate? portatemi un denaro, che io lo 
vegga. 

Ed essi gliel portarono. Ed egli disse loro: Di 
chi è questa figura, e questa soprascritta? Ed 
essi gli dissero: Di Cesare. 

E Gesù, rispondendo, disse loro: Rendete a Cesare 
le cose di Cesare, e a Dio le cose di Dio. Ed essi 
si maravigliarono di lui. 

POI vennero a lui de’ Sadducei, i quali dicono 
che non vi è risurrezione; e lo domandarono, 
dicendo: 

Maestro, Mosè ci ha scritto, che se il fratello 
di alcuno muore, e lascia moglie senza figliuoli, 
il suo fratello prenda la sua moglie, e susciti 
progenie al suo fratello. 

Vi erano sette fratelli; e il primo prese moglie; 
e, morendo, non lasciò progenie. 

E il secondo la prese, e morì; ed esso ancora non 
lasciò progenie; simigliantemente ancora il 
terzo. 

E tutti e sette la presero, e non lasciarono 
progenie; ultimamente, dopo tutti, morì anche la 
donna. 

Nella risurrezione adunque, quando saranno 
risuscitati, di chi di loro sarà ella moglie? 
poichè tutti e sette l’hanno avuta per moglie. 

Ma Gesù, rispondendo, disse loro: Non errate voi 
per ciò che ignorate le scritture, e la potenza 
di Dio? 

Perciocchè, quando gli uomini saranno risuscitati 
da’ morti, non prenderanno, nè daranno mogli; 
ma saranno come gli angeli che son ne’ cieli. 

Ora, quant’è a’ morti, che essi risuscitino, 
non avete voi letto nel libro di Mosè, come Iddio 
gli parlò nel pruno, dicendo: Io son l’Iddio 
d’Abrahamo, l’Iddio d’Isacco, e l’Iddio di 
Giacobbe? 

Iddio non è Dio de’ morti, ma Dio de’ 
viventi. Voi adunque errate grandemente. 

ALLORA uno degli Scribi, avendoli uditi disputare, 
e riconoscendo ch’egli avea loro ben risposto, 
si accostò e lo domandò: Quale è il primo 
comandamento di tutti? 

E Gesù gli rispose: Il primo di tutti i 
comandamenti è: Ascolta Israele: Il Signore Iddio 
nostro è l’unico Signore; 

e: Ama il Signore Iddio tuo con tutto il tuo 
cuore, e con tutta l’anima tua, e con tutta la 
mente tua, e con tutta la tua forza. Quest’è il 
primo comandamento. E il secondo, simile, è 
questo: 

Ama il tuo prossimo come te stesso. Non vi è 
altro comandamento maggior di questi. 

E lo Scriba gli disse: Maestro, bene hai detto 
secondo verità, che vi è un solo Iddio, e che 
fuor di lui non ve ne è alcun altro; 

e che amarlo con tutto il cuore, e con tutta la 
mente, e con tutta l’anima, e con tutta la 
forza; ed amare il suo prossimo come sè stesso, 
è più che tutti gli olocausti, e sacrificii. 

E Gesù, vedendo che egli avea avvedutamente 
risposto, gli disse: Tu non sei lontano dal regno 
di Dio. E niuno ardiva più fargli alcuna domanda. 

E GESÙ, insegnando nel tempio, prese a dire: Come 
dicono gli Scribi, che il Cristo è Figliuol di 
Davide? 

Poichè Davide stesso, per lo Spirito Santo, ha 
detto: Il Signore ha detto al mio Signore: Siedi 
alla mia destra, finchè io abbia posti i tuoi 
nemici per iscannello de’ tuoi piedi. 

Davide stesso adunque lo chiama Signore; come 
adunque è egli il suo figliuolo? E la maggior 
parte della moltitudine l’udiva volentieri. 

ED egli diceva loro nella sua dottrina: Guardatevi 
dagli Scribi, i quali amano di passeggiare in robe 
lunghe, e le salutazioni nelle piazze, 

ed i primi seggi nelle raunanze, ed i primi luoghi 
ne’ conviti. 

I quali divorano le case delle vedove, e ciò, 
sotto specie di lunghe orazioni; essi ne 
riceveranno maggior condannazione. 

E GESÙ, postosi a sedere di rincontro alla cassa 
delle offerte, riguardava come il popolo gettava 
denari nella cassa; e molti ricchi vi gettavano 
assai. 

Ed una povera vedova venne, e vi gettò due 
piccioli, che sono un quattrino. 

E Gesù, chiamati a sè i suoi discepoli, disse 
loro: Io vi dico in verità, che questa povera 
vedova ha gettato più di tutti quanti hanno 
gettato nella cassa delle offerte. 

Poichè tutti gli altri vi hanno gettato di ciò 
che soprabbonda loro; ma essa, della sua inopia, 
vi ha gettato tutto ciò ch’ella avea, tutta la 
sua sostanza. 

E COME egli usciva del tempio, uno de’ suoi 
discepoli gli disse: Maestro, vedi quali pietre, e 
quali edifici! 

E Gesù, rispondendo, gli disse: Vedi tu questi 
grandi edifici? ei non sarà lasciata pietra sopra 
pietra, che non sia diroccata. 

Poi, sedendo egli sopra il monte degli Ulivi, di 
rincontro al tempio, Pietro, e Giacomo, e 
Giovanni, e Andrea lo domandarono in disparte, 
dicendo: 

Dicci, quando avverranno queste cose? e qual sarà 
il segno del tempo, nel quale tutte queste cose 
avranno fine? 

E Gesù, rispondendo loro, prese a dire: Guardate 
che nessun vi seduca. 

Perciocchè molti verranno sotto il mio nome, 
dicendo: Io son desso; e ne sedurranno molti. 

Ora, quando udirete guerre, e romori di guerre, 
non vi turbate; perciocchè conviene che queste 
cose avvengano; ma non sarà ancora la fine. 

Perciocchè una gente si leverà contro 
all’altra, ed un regno contro all’altro; e vi 
saranno tremoti in ogni luogo, e fami, e 
turbamenti. 

Queste cose saranno solo principii di dolori; or 
prendete guardia a voi stessi; perciocchè sarete 
messi in man de’ concistori, e sarete battuti 
nelle raunanze; e sarete fatti comparire davanti 
a’ rettori, ed ai re, per cagion mia, in 
testimonianza a loro. 

E conviene che prima l’evangelo sia predicato 
fra tutte le genti. 

Ora, quando vi meneranno, per mettervi nelle lor 
mani, non istate innanzi in sollecitudine di ciò 
che avrete a dire, e non lo premeditate; anzi, 
dite ciò che vi sarà dato in quello stante; 
perciocchè non siete voi que’ che parlate, anzi 
lo Spirito Santo. 

Ora il fratello darà il fratello alla morte, e il 
padre il figliuolo; e i figliuoli si leveranno 
contro a’ padri e le madri, e li faranno morire. 

E voi sarete odiati da tutti per lo mio nome; ma 
chi avrà sostenuto infino al fine sarà salvato. 

ORA, quando avrete, veduta l’abbominazion della 
desolazione, detta dal profeta Daniele, posta dove 
non si conviene chi legge pongavi mente, allora 
coloro che saranno nella Giudea fuggansene a’ 
monti. 

E chi sarà sopra il tetto della casa non iscenda 
in casa, e non vi entri, per toglier cosa alcuna 
di casa sua. 

E chi sarà per la campagna non torni addietro, 
per toglier la sua veste. 

Or guai alle gravide, ed a quelle che latteranno 
in que’ dì! 

E pregate che la vostra fuga non sia di verno. 

Perciocchè in que’ giorni vi sarà afflizione 
tale, qual non fu giammai, dal principio della 
creazione delle cose che Iddio ha create, infino 
ad ora; ed anche giammai non sarà. 

E, se il Signore non avesse abbreviati que’ 
giorni, niuna carne scamperebbe; ma, per gli 
eletti, i quali egli ha eletti, il Signore ha 
abbreviati que’ giorni. 

Ed allora, se alcuno vi dice: Ecco qui il Cristo; 
ovvero: Eccolo là; nol crediate. 

Perciocchè falsi cristi, e falsi profeti 
sorgeranno, e faranno segni e miracoli, per 
sedurre, se fosse possibile, eziandio gli eletti. 

Ma voi, guardatevi; ecco, io vi ho predetta ogni 
cosa. 

MA in que’ giorni, dopo quell’afflizione, il 
sole scurerà, e la luna non darà il suo 
splendore. 

E le stelle del cielo caderanno, e le potenze che 
son ne’ cieli saranno scrollate. 

Ed allora gli uomini vedranno il Figliuol 
dell’uomo venir nelle nuvole, con gran potenza, 
e gloria. 

Ed egli allora manderà i suoi angeli, e 
raccoglierà i suoi eletti da’ quattro venti, 
dall’estremo termine della terra, infino 
all’estremo termine del cielo. 

Or imparate dal fico questa similitudine: Quando 
già i suoi rami son divenuti teneri, e le sue 
frondi germogliano, voi conoscete che la state è 
vicina. 

Così ancora voi, quando vedrete avvenir queste 
cose, sappiate ch’egli è vicino, in su la 
porta. 

Io vi dico in verità, che questa età non 
passerà, che prima tutte queste cose non sieno 
avvenute. 

Il cielo e la terra passeranno, ma le mie parole 
non passeranno. 

MA, quant’è a quel giorno, ed a quell’ora, 
niuno li sa, non pur gli angeli che son nel cielo, 
nè il Figliuolo, ma solo il Padre. 

Prendete guardia; vegliate, ed orate; perciocchè 
voi non sapete quando sarà quel tempo. 

Come se un uomo, andando in viaggio, lasciasse la 
sua casa, e desse sopra essa podestà a’ suoi 
servitori, ed a ciascuno l’opera sua, e 
comandasse al portinaio che vegliasse. 

Vegliate adunque, perciocchè voi non sapete 
quando il padron di casa verrà; la sera, o alla 
mezza notte, o al cantar del gallo, o la mattina. 

Che talora, venendo egli di subito improvviso, non 
vi trovi dormendo. 

Ora, ciò che dico a voi, lo dico a tutti: 
Vegliate. 

ORA, due giorni appresso, era la pasqua, e la 
festa degli azzimi; e i principali sacerdoti, e 
gli Scribi, cercavano il modo di pigliar Gesù con 
inganno, e di ucciderlo. 

Ma dicevano: Non lo facciam nella festa, che 
talora non vi sia qualche tumulto del popolo. 

OR essendo egli in Betania, in casa di Simone 
lebbroso, mentre era a tavola, venne una donna, 
avendo un alberello d’olio odorifero di nardo 
schietto, di gran prezzo; e, rotto l’alberello, 
glielo versò sopra il capo. 

Ed alcuni indegnarono tra sè stessi, e dissero: 
Perchè si è fatta questa perdita di 
quest’olio? 

Poichè si sarebbe potuto venderlo più di 
trecento denari, e quelli darli a’ poveri. E 
fremevano contro a lei. 

Ma Gesù disse: Lasciatela; perchè le date voi 
noia? ella ha fatta una buona opera inverso me. 

Perciocchè, sempre avete i poveri con voi; e 
quando vorrete, potete far loro del bene; ma me 
non mi avete sempre. 

Ella ha fatto ciò che per lei si poteva; ella ha 
anticipato d’ungere il mio corpo, per una 
imbalsamatura. 

Io vi dico in verità, che per tutto il mondo, 
dovunque questo evangelo sarà predicato, sarà 
eziandio raccontato ciò che costei ha fatto, in 
memoria di lei. 

ALLORA Giuda Iscariot, l’un dei dodici, andò 
a’ principali sacerdoti, per darlo lor nelle 
mani. 

Ed essi, udito ciò, si rallegrarono, e promisero 
di dargli denari. Ed egli cercava il modo di 
tradirlo opportunamente. 

ORA, nel primo giorno della festa degli azzimi, 
quando si sacrificava la pasqua, i suoi discepoli 
gli dissero: Dove vuoi che andiamo ad 
apparecchiarti da mangiar la pasqua? 

Ed egli mandò due de’ suoi discepoli, e disse 
loro: Andate nella città, e voi scontrerete un 
uomo, portando un testo pieno d’acqua; 
seguitelo. 

E, dovunque egli sarà entrato, dite al padron 
della casa: Il Maestro dice: Ov’è la stanza, 
dov’io mangerò la pasqua co’ miei discepoli? 

Ed egli vi mostrerà una gran sala acconcia, tutta 
presta; preparateci quivi la pasqua. 

E i suoi discepoli andarono, e vennero nella 
città, e trovarono come egli avea lor detto; ed 
apparecchiarono la pasqua. 

Ed egli, quando fu sera, venne co’ dodici. 

E, mentre erano a tavola, e mangiavano, Gesù 
disse: Io vi dico in verità, che l’un di voi, 
il qual mangia meco, mi tradirà. 

Ed essi presero ad attristarsi, e a dirgli ad uno 
ad uno: Sono io desso? 

Ed egli, rispondendo, disse loro: Egli è uno 
de’ dodici, il quale intinge meco nel piatto. 

Certo, il Figliuol dell’uomo se ne va, siccome 
egli è scritto di lui; ma guai a quell’uomo, 
per cui il Figliuol dell’uomo è tradito! ben 
sarebbe stato per lui di non esser mai nato. 

E mentre essi mangiavano, Gesù prese del pane; e 
fatta la benedizione, lo ruppe, e lo diede loro, e 
disse: Prendete, mangiate; quest’è il mio 
corpo. 

Poi, preso il calice, e rese grazie, lo diede 
loro; e tutti ne bevvero. 

Ed egli disse loro: Quest’è il mio sangue, che 
è il sangue del nuovo patto, il quale è sparso 
per molti. 

Io vi dico in verità, che io non berrò più del 
frutto della vigna, fino a quel giorno che io lo 
berrò nuovo nel regno di Dio. 

E dopo ch’ebbero cantato l’inno, se ne 
uscirono al monte degli Ulivi. 

E GESÙ disse loro: Voi tutti sarete scandalezzati 
in me questa notte; perciocchè egli è scritto: 
Io percoterò il Pastore, e le pecore saranno 
disperse. 

Ma dopo che sarò risuscitato, io andrò dinanzi a 
voi in Galilea. 

E Pietro gli disse: Avvegnachè tutti gli altri 
sieno scandalezzati di te, io però non lo sarò. 

E Gesù gli disse: Io ti dico in verità, che 
oggi, in questa stessa notte, avanti che il gallo 
abbia cantato due volte, tu mi rinnegherai tre 
volte. 

Ma egli vie più fermamente diceva: Quantunque mi 
convenisse morir teco, non però ti rinnegherò. 
Il simigliante dicevano ancora tutti gli altri. 

POI vennero in un luogo detto Ghetsemane; ed egli 
disse a’ suoi discepoli: Sedete qui, finchè io 
abbia orato. 

E prese seco Pietro, e Giacomo, e Giovanni; e 
cominciò ad essere spaventato e gravemente 
angosciato. 

E disse loro: L’anima mia è occupata di 
tristizia infino alla morte; dimorate qui, e 
vegliate. 

E andato un poco innanzi, si gettò in terra, e 
pregava che, se era possibile, quell’ora 
passasse oltre da lui. 

E disse: Abba, Padre, ogni cosa ti è possibile; 
trasporta via da me questo calice; ma pure, non 
ciò che io voglio, ma ciò che tu vuoi. 

Poi venne, e trovò i discepoli che dormivano, e 
disse a Pietro: Simone, dormi tu? non hai tu 
potuto vegliar pure un’ora? 

Vegliate, ed orate, che non entriate in 
tentazione; bene è lo spirito pronto, ma la carne 
è debole. 

E di nuovo andò, ed orò, dicendo le medesime 
parole. 

E tornato, trovò i discepoli, che di nuovo 
dormivano; perciocchè i loro occhi erano 
aggravati; e non sapevano che rispondergli. 

Poi venne la terza volta, e disse loro: Dormite 
pur da ora innanzi, e riposatevi; basta! l’ora 
è venuta; ecco, il Figliuol dell’uomo è dato 
nelle mani dei peccatori. 

Levatevi, andiamo; ecco, colui che mi tradisce è 
vicino. 

ED in quello stante, mentre egli parlava ancora, 
giunse Giuda, l’uno de’ dodici, e con lui una 
gran turba, con ispade, ed aste, da parte de’ 
principali sacerdoti, degli Scribi, e degli 
anziani. 

Or colui che lo tradiva avea dato loro un segnale, 
dicendo: Colui il quale io avrò baciato è desso; 
pigliatelo, menatelo sicuramente. 

E come fu giunto, subito si accostò a lui, e 
disse: Ben ti sia, Maestro! e lo baciò. 

Allora coloro gli misero le mani addosso, e lo 
presero. 

Ed un di coloro ch’erano quivi presenti trasse 
la spada, e percosse il servitore del sommo 
sacerdote, e gli spiccò l’orecchio. 

E Gesù fece lor motto, e disse: Voi siete usciti 
con ispade, e con aste, come contro ad un ladrone, 
per pigliarmi. 

Io era tuttodì appresso di voi insegnando nel 
tempio, e voi non mi avete preso: ma ciò è 
avvenuto, acciocchè le scritture sieno adempiute. 

E tutti, lasciatolo, se ne fuggirono. 

Ed un certo giovane lo seguitava, involto d’un 
panno lino sopra la carne ignuda, e i fanti lo 
presero. 

Ma egli, lasciato il panno, se ne fuggì da loro, 
ignudo. 

ED essi ne menarono Gesù al sommo sacerdote; 
appresso il quale si raunarono insieme tutti i 
principali sacerdoti, e gli anziani, e gli Scribi. 

E Pietro lo seguitava da lungi, fin dentro alla 
corte del sommo sacerdote; ove si pose a sedere 
co’ sergenti, e si scaldava al fuoco. 

Or i principali sacerdoti, e tutto il concistoro, 
cercavan testimonianza contro a Gesù, per farlo 
morire; e non ne trovavano alcuna. 

Perciocchè molti dicevano falsa testimonianza 
contro a lui; ma le loro testimonianze non eran 
conformi. 

Allora alcuni, levatisi, disser falsa 
testimonianza contro a lui, dicendo: 

Noi l’abbiamo udito che diceva: Io disfarò 
questo tempio, fatto d’opera di mano, e in tre 
giorni ne riedificherò un altro, che non sarà 
fatto d’opera di mano. 

Ma, non pur così la lor testimonianza era 
conforme. 

Allora il sommo sacerdote, levatosi in piè quivi 
in mezzo, domandò a Gesù, dicendo: Non rispondi 
tu nulla? che testimoniano costoro contro a te? 

Ma egli tacque, e non rispose nulla. Da capo il 
sommo sacerdote lo domandò, e gli disse: Sei tu 
il Cristo, il Figliuol del Benedetto? 

E Gesù disse: Sì, io lo sono; e voi vedrete il 
Figliuol dell’uomo sedere alla destra della 
Potenza, e venire con le nuvole del cielo. 

E il sommo sacerdote, stracciatesi le vesti, 
disse: Che abbiam noi più bisogno di testimoni? 

Voi avete udita la bestemmia; che ve ne pare? E 
tutti lo condannarono, pronunziando ch’egli era 
reo di morte. 

Ed alcuni presero a sputargli addosso, ed a 
velargli la faccia, e a dargli delle guanciate, e 
a dirgli: Indovina. Ed i sergenti gli davan delle 
bacchettate. 

ORA, essendo Pietro nella corte di sotto, venne 
una delle fanti del sommo sacerdote. 

E veduto Pietro che si scaldava, lo riguardò in 
viso, e disse: Ancora tu eri con Gesù Nazareno. 

Ma egli lo negò, dicendo: Io non lo conosco, e 
non so ciò che tu ti dica. Ed uscì fuori 
all’antiporto, e il gallo cantò. 

E la fante, vedutolo di nuovo, cominciò a dire a 
quelli ch’eran quivi presenti: Costui è di 
quelli. 

Ma egli da capo lo negò. E poco stante, quelli 
ch’eran quivi disser di nuovo a Pietro: 
Veramente tu sei di quelli; perciocchè tu sei 
Galileo, e la tua favella ne ha la somiglianza. 

Ma egli prese a maledirsi, ed a giurare: Io non 
conosco quell’uomo che voi dite. 

E il gallo cantò la seconda volta; e Pietro si 
ricordò della parola che Gesù gli avea detta: 
Avanti che il gallo canti due volte, tu mi 
rinnegherai tre volte. E si mise a piangere. 

E SUBITO la mattina, i principali sacerdoti, con 
gli anziani, e gli Scribi, e tutto il concistoro, 
tenuto consiglio, legarono Gesù, e lo menarono, e 
lo misero in man di Pilato. 

E Pilato gli domandò: Sei tu il Re de’ Giudei? 
Ed egli, rispondendo, gli disse: Tu lo dici. 

E i principali sacerdoti l’accusavano di molte 
cose; ma egli non rispondeva nulla. 

E Pilato da capo lo domandò, dicendo: Non 
rispondi tu nulla? vedi quante cose costoro 
testimoniano contro a te. 

Ma Gesù non rispose nulla di più, talchè Pilato 
se ne maravigliava. 

Or ogni festa egli liberava loro un prigione, 
qualunque chiedessero. 

Or vi era colui, ch’era chiamato Barabba, 
ch’era prigione co’ suoi compagni di 
sedizione, i quali avean fatto omicidio nella 
sedizione. 

E la moltitudine, gridando, cominciò a domandare 
che facesse come sempre avea lor fatto. 

E Pilato rispose loro, dicendo: Volete che io vi 
liberi il Re de’ Giudei? 

Perciocchè riconosceva bene che i principali 
sacerdoti glielo aveano messo nelle mani per 
invidia. 

Ma i principali sacerdoti incitarono la 
moltitudine a chieder che più tosto liberasse 
loro Barabba. 

E Pilato, rispondendo, da capo disse loro: Che 
volete adunque che io faccia di colui che voi 
chiamate Re de’ Giudei? 

Ed essi di nuovo gridarono: Crocifiggilo. 

E Pilato disse loro: Ma pure, che male ha egli 
fatto? Ed essi vie più gridavano: Crocifiggilo. 

Pilato adunque, volendo soddisfare alla 
moltitudine, liberò loro Barabba. E dopo aver 
flagellato Gesù, lo diede loro in mano, per esser 
crocifisso. 

Allora i soldati lo menarono dentro alla corte, 
che è il Pretorio, e raunarono tutta la schiera. 

E lo vestirono di porpora; e contesta una corona 
di spine, gliela misero intorno al capo. 

Poi presero a salutarlo, e a dire: Ben ti sia, Re 
de’ Giudei. 

E gli percotevano il capo con una canna, e gli 
sputavano addosso; e postisi inginocchioni, 
l’adoravano. 

E dopo che l’ebbero schernito, lo spogliarono 
della porpora, e lo rivestirono de’ suoi propri 
vestimenti, e lo menarono fuori, per 
crocifiggerlo. 

ED angariarono a portar la croce di esso, un certo 
passante, detto Simon Cireneo, padre di Alessandro 
e di Rufo, il qual tornava da’ campi. 

E menarono Gesù al luogo detto Golgota; il che, 
interpretato, vuol dire: Il luogo del teschio. 

E gli dieder da bere del vino condito con mirra; 
ma egli non lo prese. 

E dopo averlo crocifisso, spartirono i suoi 
vestimenti, tirando la sorte sopra essi, per saper 
ciò che ne torrebbe ciascuno. 

Or era l’ora di terza, quando lo crocifissero. 

E la soprascritta del maleficio che gli era 
apposto era scritta di sopra a lui, in questa 
maniera: IL RE DE’ GIUDEI. 

Crocifissero ancora con lui due ladroni, l’un 
dalla sua destra, e l’altro dalla sinistra. 

E si adempiè la scrittura che dice: Ed egli è 
stato annoverato fra i malfattori. 

E coloro che passavano ivi presso 
l’ingiuriavano, scotendo il capo, e dicendo: 
Eia! tu che disfai il tempio, ed in tre giorni lo 
riedifichi, 

salva te stesso, e scendi giù di croce. 

Simigliantemente ancora i principali sacerdoti, 
con gli Scribi, beffandosi, dicevano l’uno 
all’altro: Egli ha salvati gli altri, e non può 
salvar sè stesso. 

Scenda ora giù di croce il Cristo, il Re 
d’Israele; acciocchè noi lo vediamo, e 
crediamo. Coloro ancora ch’erano stati 
crocifissi con lui l’ingiuriavano. 

Poi, venuta l’ora sesta, si fecero tenebre per 
tutta la terra, infino all’ora di nona. 

Ed all’ora di nona, Gesù gridò con gran voce, 
dicendo: Eloi, Eloi, lamma sabactani? il che, 
interpretato, vuol dire: Dio mio, Dio mio, perchè 
mi hai abbandonato? 

Ed alcuni di coloro ch’eran quivi presenti, 
udito ciò, dicevano: Ecco, egli chiama Elia. 

E un di loro corse; ed empiuta una spugna 
d’aceto, e postala intorno ad una canna, gli 
diè da bere, dicendo: Lasciate; vediamo se Elia 
verrà, per trarlo giù. 

E Gesù, gettato un gran grido, rendè lo spirito. 

E la cortina del tempio si fendè in due, da cima 
a fondo. 

E il centurione, ch’era quivi presente di 
rincontro a Gesù, veduto che dopo aver così 
gridato, egli avea reso lo spirito, disse: 
Veramente quest’uomo era Figliuol di Dio. 

Or quivi erano ancora delle donne, riguardando da 
lontano; fra le quali era Maria Maddalena, e Maria 
madre di Giacomo il piccolo, e di Iose, e Salome; 

le quali, eziandio mentre egli era nella Galilea, 
l’aveano seguitato, e gli aveano ministrato; e 
molte altre, le quali erano salite con lui in 
Gerusalemme. 

POI, essendo già sera perciocchè era la 
preparazione, cioè l’antisabato, 

Giuseppe, da Arimatea, consigliere onorato, il 
quale eziandio aspettava il regno di Dio, venne, 
e, preso ardire, entrò da Pilato, e domandò il 
corpo di Gesù. 

E Pilato si maravigliò ch’egli fosse già 
morto. E chiamato a sè il centurione, gli 
domandò se era gran tempo ch’egli era morto; 

e, saputo il fatto dal centurione, donò il corpo 
a Giuseppe. 

Ed egli, comperato un panno lino, e tratto Gesù 
giù di croce, l’involse nel panno, e lo pose in 
un monumento, che era tagliato dentro una roccia; 
e rotolò una pietra all’apertura del monumento. 

E Maria Maddalena, e Maria madre di Iose, 
riguardavano ove egli sarebbe posto. 

ORA, passato il sabato, Maria Maddalena, e Maria 
madre di Giacomo, e Salome, avendo comperati degli 
aromati, per venire ad imbalsamar Gesù, 

la mattina del primo giorno della settimana, molto 
per tempo, vennero al monumento, in sul levar del 
sole. 

E dicevan fra loro: Chi ci rotolerà la pietra 
dall’apertura del monumento? 

E riguardando, vedono che la pietra era stata 
rotolata, perciocchè era molto grande. 

Ed essendo entrate nel monumento, videro un 
giovanetto, che sedeva dal lato destro, vestito 
d’una roba bianca; e furono spaventate. 

Ed egli disse loro: Non vi spaventate; voi cercate 
Gesù, il Nazareno, ch’è stato crocifisso; egli 
è risuscitato, egli non è qui; ecco il luogo ove 
l’aveano posto. 

Ma andate, e dite a’ suoi discepoli ed a Pietro, 
ch’egli va innanzi a voi in Galilea; quivi lo 
vedrete, come egli vi ha detto. 

Ed esse, uscite prontamente, se ne fuggirono dal 
monumento; perciocchè tremito e spavento le avea 
occupate; e non dissero nulla ad alcuno, 
perciocchè aveano paura. 

OR Gesù, essendo risuscitato la mattina del primo 
giorno della settimana, apparve prima a Maria 
Maddalena, della quale avea cacciati sette demoni. 

Ed ella andò, e l’annunziò a coloro ch’erano 
stati con lui, i quali facevan cordoglio, e 
piangevano. 

Ed essi, udito ch’egli viveva, e ch’era stato 
veduto da lei, nol credettero. 

Ora, dopo queste cose, apparve in altra forma a 
due di loro, i quali erano in cammino, andando 
a’ campi. 

E quelli andarono, e l’annunziarono agli altri; 
ma quelli ancora non credettero. 

Ultimamente, apparve agli undici, mentre erano a 
tavola; e rimproverò loro la loro incredulità, e 
durezza di cuore; perciocchè non avean creduto a 
coloro che l’avean veduto risuscitato. 

Ed egli disse loro: Andate per tutto il mondo, e 
predicate l’evangelo ad ogni creatura. 

Chi avrà creduto, e sarà stato battezzato, sarà 
salvato; ma chi non avrà creduto sarà 
condannato. 

Or questi segni accompagneranno coloro che avranno 
creduto: Cacceranno i demoni nel mio nome; 
parleranno nuovi linguaggi; 

torranno via i serpenti; ed avvegnachè abbiano 
bevuta alcuna cosa mortifera, quella non farà 
loro alcun nocimento; metteranno le mani sopra 
gl’infermi, ed essi staranno bene. 

Il Signore adunque, dopo ch’ebbe lor parlato, fu 
raccolto nel cielo, e sedette alla destra di Dio. 

Ed essi, essendo usciti, predicarono in ogni 
luogo, operando insieme il Signore, e confermando 
la parola per i segni che seguivano. 

POICHÈ molti hanno impreso d’ordinare la 
narrazion delle cose, delle quali siamo stati 
appieno accertati; 

secondo che ce l’hanno tramandate quelli che da 
principio le videro essi stessi, e furon ministri 
della parola; 

a me ancora è parso, dopo aver dal capo rinvenuta 
ogni cosa compiutamente, di scrivertene per 
ordine, eccellentissimo Teofilo; 

acciocchè tu riconosca la certezza delle cose che 
ti sono state insegnate. 

A’ DÌ di Erode, re di Giudea, vi era un certo 
sacerdote, chiamato per nome Zaccaria, della muta 
di Abia; e la sua moglie era delle figliuole di 
Aaronne, e il nome di essa era Elisabetta. 

Or amendue eran giusti nel cospetto di Dio, 
camminando in tutti i comandamenti e leggi del 
Signore, senza biasimo. 

E non aveano figliuoli, perciocchè Elisabetta era 
sterile; ed amendue eran già avanzati in età. 

Or avvenne che esercitando Zaccaria il sacerdozio, 
davanti a Dio, nell’ordine della sua muta; 

secondo l’usanza del sacerdozio, gli toccò a 
sorte d’entrar nel tempio del Signore, per fare 
il profumo. 

E tutta la moltitudine del popolo era di fuori, 
orando, nell’ora del profumo. 

Ed un angelo del Signore gli apparve, stando in 
piè dal lato destro dell’altar de’ profumi. 

E Zaccaria, vedutolo, fu turbato, e timore cadde 
sopra lui. 

Ma l’angelo gli disse: Non temere, Zaccaria, 
perciocchè la tua orazione è stata esaudita, ed 
Elisabetta, tua moglie, ti partorirà un 
figliuolo, al quale porrai nome Giovanni. 

Ed egli ti sarà in allegrezza e gioia, e molti si 
rallegreranno del suo nascimento. 

Perciocchè egli sarà grande nel cospetto del 
Signore; e non berrà nè vino, nè cervogia; e 
sarà ripieno dello Spirito Santo, fin dal seno di 
sua madre. 

E convertirà molti de’ figliuoli d’Israele al 
Signore Iddio loro. 

E andrà innanzi a lui, nello Spirito e virtù 
d’Elia, per convertire i cuori de’ padri a’ 
figliuoli, e i ribelli alla prudenza de’ giusti; 
per apparecchiare al Signore un popolo ben 
composto. 

E Zaccaria disse all’angelo: A che conoscerò io 
questo? poichè io son vecchio, e la mia moglie è 
bene avanti nell’età. 

E l’angelo, rispondendo, gli disse: Io son 
Gabriele, che sto davanti a Dio; e sono stato 
mandato per parlarti, ed annunziarti queste buone 
novelle. 

Ed ecco, tu sarai mutolo, e non potrai parlare, 
infino al giorno che queste cose avverranno; 
perciocchè tu non hai creduto alle mie parole, le 
quali si adempieranno al tempo loro. 

Or il popolo stava aspettando Zaccaria, e si 
maravigliava ch’egli tardasse tanto nel tempio. 

E quando egli fu uscito, egli non poteva lor 
parlare; ed essi riconobbero ch’egli avea veduta 
una visione nel tempio; ed egli faceva loro cenni, 
e rimase mutolo. 

Ed avvenne che quando furon compiuti i giorni del 
suo ministerio, egli se ne andò a casa sua. 

Ora, dopo que’ giorni, Elisabetta, sua moglie, 
concepette, e si tenne nascosta cinque mesi, 
dicendo: 

Così mi ha pur fatto il Signore ne’ giorni 
ne’ quali ha avuto riguardo a togliere il mio 
vituperio fra gli uomini. 

ED al sesto mese, l’angelo Gabriele fu da Dio 
mandato in una città di Galilea, detta Nazaret; 

ad una vergine, sposata ad un uomo, il cui nome 
era Giuseppe, della casa di Davide; e il nome 
della vergine era Maria. 

E l’angelo, entrato da lei, disse: Ben ti sia, o 
tu cui grazia è stata fatta; il Signore è teco; 
benedetta tu sei fra le donne. 

Ed ella, avendolo veduto, fu turbata delle sue 
parole; e discorreva in sè stessa qual fosse 
questo saluto. 

E l’angelo le disse: Non temere, Maria, 
perciocchè tu hai trovata grazia presso Iddio. 

Ed ecco tu concepirai nel seno, e partorirai un 
figliuolo, e gli porrai nome GESÙ. 

Esso sarà grande, e sarà chiamato Figliuol 
dell’Altissimo; e il Signore Iddio gli darà il 
trono di Davide, suo padre. 

Ed egli regnerà sopra la casa di Giacobbe, in 
eterno; e il suo regno non avrà mai fine. 

E Maria disse all’angelo: Come avverrà questo, 
poichè io non conosco uomo? 

E l’angelo, rispondendo, le disse: Lo Spirito 
Santo verrà sopra te, e la virtù 
dell’Altissimo ti adombrerà; per tanto ancora 
ciò che nascerà da te Santo sarà chiamato 
Figliuol di Dio. 

Ed ecco, Elisabetta, tua cugina, ha eziandio 
conceputo un figliuolo nella sua vecchiezza; e 
questo è il sesto mese a lei ch’era chiamata 
sterile. 

Poichè nulla è impossibile a Dio. 

E Maria disse: Ecco la serva del Signore; siami 
fatto secondo le tue parole. E l’angelo si 
partì da lei. 

OR in que’ giorni, Maria si levò, e andò in 
fretta nella contrada delle montagne, nella città 
di Giuda; 

ed entrò in casa di Zaccaria, e salutò 
Elisabetta. 

Ed avvenne che, come Elisabetta ebbe udito il 
saluto di Maria, il fanciullino le saltò nel 
seno; ed Elisabetta fu ripiena dello Spirito 
Santo. 

E sclamò ad alta voce, e disse: Benedetta tu sei 
fra le donne, e benedetto è il frutto del tuo 
seno. 

E donde mi vien questo, che la madre del mio 
Signore venga a me? 

Poichè, ecco, come prima la voce del tuo saluto 
mi è pervenuta agli orecchi, il fanciullino è 
saltato d’allegrezza nel mio seno. 

Ora, beata è colei che ha creduto; perciocchè le 
cose, dettele da parte del Signore, avranno 
compimento. 

E Maria disse: L’ANIMA mia magnifica il Signore; 

E lo spirito mio festeggia in Dio, mio Salvatore. 

Poichè egli ha riguardato alla bassezza della sua 
servente Perciocchè, ecco, da ora innanzi tutte 
le età mi predicheranno beata. 

Poichè il Potente mi ha fatte cose grandi; E 
santo è il suo nome. 

E la sua misericordia è per ogni età, Inverso 
coloro che lo temono. 

Egli ha operato potentemente col suo braccio; Egli 
ha dissipati i superbi per lo proprio pensier del 
cuor loro. 

Egli ha tratti giù da’ troni i potenti, Ed ha 
innalzati i bassi. 

Egli ha ripieni di beni i famelici, E ne ha 
mandati vuoti i ricchi. 

Egli ha sovvenuto Israele, suo servitore, Per aver 
memoria della sua misericordia; 

Siccome egli avea parlato a’ nostri padri; Ad 
Abrahamo, ed alla sua progenie, in perpetuo. 

E Maria rimase con Elisabetta intorno a tre mesi; 
poi se ne tornò a casa sua. 

OR si compiè il termine di Elisabetta, per 
partorire, e partorì un figliuolo. 

E i suoi vicini e parenti, avendo udito che il 
Signore avea magnificata la sua misericordia 
inverso lei, se ne rallegravan con essa. 

Ed avvenne che nell’ottavo giorno vennero per 
circoncidere il fanciullo, e lo chiamavano 
Zaccaria, del nome di suo padre. 

Ma sua madre prese a dire: No; anzi sarà chiamato 
Giovanni. 

Ed essi le dissero: Non vi è alcuno nel tuo 
parentado che si chiami per questo nome. 

E con cenni domandarono al padre di esso, come 
voleva ch’egli fosse nominato. 

Ed egli, chiesta una tavoletta, scrisse in questa 
maniera: Il suo nome è Giovanni. E tutti si 
maravigliarono. 

E in quello stante la sua bocca fu aperta, e la 
sua lingua sciolta; e parlava, benedicendo Iddio. 

E spavento ne venne su tutti i lor vicini; e tutte 
queste cose si divolgarono per tutta la contrada 
delle montagne della Giudea. 

E tutti coloro che le udirono le riposero nel cuor 
loro, dicendo: Chi sarà mai questo fanciullo? E 
la mano del Signore era con lui. 

E Zaccaria, suo padre, fu ripieno dello Spirito 
Santo, e profetizzò, dicendo: 

BENEDETTO sia il Signore Iddio d’Israele; 
Perciocchè egli ha visitato, e riscattato il suo 
popolo; 

E ci ha rizzato il corno della salvazione Nella 
casa di Davide, suo servitore, 

Secondo ch’egli ci avea promesso Per la bocca 
de’ suoi santi profeti, che sono stati d’ogni 
secolo; 

Salvazione da’ nostri nemici, E di man di tutti 
coloro che ci odiano; 

Per usar misericordia inverso i nostri padri, E 
ricordarsi del suo santo patto: 

Secondo il giuramento fatto ad Abrahamo, nostro 
padre. 

Di concederci che, liberati di man de’ nostri 
nemici, Gli servissimo senza paura; 

In santità, ed in giustizia, nel suo cospetto, 
Tutti i giorni della nostra vita. 

E tu, o piccol fanciullo, sarai chiamato Profeta 
dell’Altissimo; Perciocchè tu andrai davanti 
alla faccia del Signore, Per preparar le sue vie; 

Per dare al suo popolo conoscenza della salute, In 
remission de’ lor peccati, 

Per le viscere della misericordia dell’Iddio 
nostro, Per le quali l’Oriente da alto, ci ha 
visitati, 

Per rilucere a coloro che giacevano nelle tenebre, 
E nell’ombra della morte; Per indirizzare i 
nostri piedi nella via della pace. 

E il piccol fanciullo cresceva, e si fortificava 
in ispirito; e stette ne’ deserti, infino al 
giorno ch’egli si dovea mostrare ad Israele. 

OR in que’ dì avvenne che un decreto uscì da 
parte di Cesare Augusto, che si facesse la 
rassegna di tutto il mondo. 

Questa rassegna fu la prima che fu fatta, sotto 
Quirinio, governator della Siria. 

E tutti andavano, per esser rassegnati, ciascuno 
nella sua città. 

Or anche Giuseppe salì di Galilea, della città 
di Nazaret, nella Giudea, nella città di Davide, 
che si chiama Betleem; perciocchè egli era della 
casa, e nazione di Davide; 

per esser rassegnato con Maria, ch’era la moglie 
che gli era stata sposata, la quale era gravida. 

Or avvenne che, mentre eran quivi, il termine nel 
quale ella dovea partorire si compiè. 

Ed ella partorì il suo figliuolo primogenito, e 
lo fasciò, e lo pose a giacer nella mangiatoia; 
perciocchè non vi era luogo per loro 
nell’albergo. 

OR nella medesima contrada vi erano de’ pastori, 
i quali dimoravano fuori a’ campi, facendo le 
guardie della notte intorno alla lor greggia. 

Ed ecco, un angelo del Signore si presentò a 
loro, e la gloria del Signore risplendè 
d’intorno a loro; ed essi temettero di gran 
timore. 

Ma l’angelo disse loro: Non temiate; perciocchè 
io vi annunzio una grande allegrezza, che tutto il 
popolo avrà; 

cioè che oggi, nella città di Davide, vi è nato 
il Salvatore, che è Cristo, il Signore. 

E questo ve ne sarà il segno: voi troverete il 
fanciullino fasciato, coricato nella mangiatoia. 

E in quello stante vi fu con l’angelo una 
moltitudine dell’esercito celeste, lodando 
Iddio, e dicendo: 

Gloria a Dio ne’ luoghi altissimi, Pace in 
terra, Benivoglienza inverso gli uomini, 

Ed avvenne che quando gli angeli se ne furono 
andati da loro al cielo, que’ pastori disser fra 
loro: Or passiam fino in Betleem, e veggiamo 
questa cosa ch’è avvenuta, la quale il Signore 
ci ha fatta assapere. 

E vennero in fretta, e trovarono Maria, e 
Giuseppe, e il fanciullino, che giaceva nella 
mangiatoia. 

E vedutolo, divolgarono ciò ch’era loro stato 
detto di quel piccolo fanciullo. 

E tutti coloro che li udirono si maravigliarono 
delle cose ch’eran lor dette da’ pastori. 

E Maria conservava in sè tutte queste parole, 
conferendole insieme nel cuor suo. 

E i pastori se ne ritornarono, glorificando e 
lodando Iddio di tutte le cose che aveano udite e 
vedute, secondo ch’era loro stato parlato. 

E QUANDO gli otto giorni, in capo de’ quali egli 
dovea esser circonciso, furon compiuti, gli fu 
posto nome GESÙ, secondo ch’era stato nominato 
dall’angelo, innanzi che fosse conceputo nel 
seno. 

E quando i giorni della loro purificazione furon 
compiuti secondo la legge di Mosè, portarono il 
fanciullo in Gerusalemme, per presentarlo al 
Signore 

come egli è scritto nella legge del Signore: Ogni 
maschio che apre la matrice sarà chiamato Santo 
al Signore; 

e per offerire il sacrificio, secondo ciò ch’è 
detto nella legge del Signore, d’un paio di 
tortole, o di due pippioni. 

OR ecco, vi era in Gerusalemme un uomo il cui nome 
era Simeone; e quell’uomo era giusto, e 
religioso, ed aspettava la consolazione 
d’Israele; e lo Spirito Santo era sopra lui. 

E gli era stato divinamente rivelato dallo Spirito 
Santo, ch’egli non vedrebbe la morte, che prima 
non avesse veduto il Cristo del Signore. 

Egli adunque, per movimento dello Spirito, venne 
nel tempio; e, come il padre e la madre vi 
portavano il fanciullo Gesù, per far di lui 
secondo l’usanza della legge, 

egli sel recò nelle braccia, e benedisse Iddio, e 
disse: 

Ora, Signore, ne mandi il tuo servitore in pace, 
Secondo la tua parola; 

Perciocchè gli occhi miei hanno veduta la tua 
salute; 

La quale tu hai preparata, per metterla davanti a 
tutti i popoli; 

Luce da illuminar le Genti, E la gloria del tuo 
popolo Israele. 

E Giuseppe, e la madre d’esso, si maravigliavano 
delle cose ch’erano dette da lui. 

E Simeone li benedisse, e disse a Maria, madre di 
esso: Ecco, costui è posto per la ruina, e per lo 
rilevamento di molti in Israele; e per segno al 
quale sarà contradetto 

ed una spada trafiggerà a te stessa l’anima; 
acciocchè i pensieri di molti cuori sieno 
rivelati. 

Vi era ancora Anna profetessa, figliuola di 
Fanuel, della tribù di Aser; la quale era molto 
attempata, essendo vissuta sett’anni col suo 
marito dopo la sua verginità. 

Ed era vedova d’età d’intorno ad 
ottantaquattro anni; e non si partiva mai dal 
tempio, servendo a Dio, notte e giorno, in digiuni 
ed orazioni. 

Ella ancora, sopraggiunta in quell’ora, lodava 
il Signore, e parlava di quel fanciullo a tutti 
coloro che aspettavano la redenzione in 
Gerusalemme. 

ORA, quando ebber compiute tutte le cose che si 
convenivano fare secondo la legge del Signore, 
ritornarono in Galilea, in Nazaret, lor città. 

E il fanciullo cresceva, e si fortificava in 
ispirito, essendo ripieno di sapienza; e la grazia 
di Dio era sopra lui. 

Or suo padre e sua madre andavano ogni anno in 
Gerusalemme, nella festa della Pasqua. 

E come egli fu d’età di dodici anni, essendo 
essi saliti in Gerusalemme, secondo l’usanza 
della festa; ed avendo compiuti i giorni d’essa, 

quando se ne tornavano, il fanciullo Gesù rimase 
in Gerusalemme, senza la saputa di Giuseppe, nè 
della madre di esso. 

E stimando ch’egli fosse fra la compagnia, 
camminarono una giornata; ed allora si misero a 
cercarlo fra i lor parenti, e fra i lor 
conoscenti. 

E, non avendolo trovato, tornarono in Gerusalemme, 
cercandolo. 

Ed avvenne che tre giorni appresso, lo trovaron 
nel tempio, sedendo in mezzo de’ dottori, 
ascoltandoli, e facendo loro delle domande. 

E tutti coloro che l’udivano stupivano del suo 
senno, e delle sue risposte. 

E quando essi lo videro, sbigottirono. E sua madre 
gli disse: Figliuolo, perchè ci hai fatto così? 
ecco, tuo padre ed io ti cercavamo, essendo in 
gran travaglio. 

Ma egli disse loro: Perchè mi cercavate? non 
sapevate voi ch’egli mi conviene attendere alle 
cose del Padre mio? 

Ed essi non intesero le parole ch’egli avea lor 
dette. 

Ed egli discese con loro, e venne in Nazaret, ed 
era loro soggetto. E sua madre riserbava tutte 
queste parole nel suo cuore. 

E Gesù si avanzava in sapienza, e in istatura, e 
in grazia dinanzi a Dio, e dinanzi gli uomini. 

OR nell’anno quintodecimo dell’imperio di 
Tiberio Cesare, essendo Ponzio Pilato governator 
della Giudea; ed Erode tetrarca della Galilea; e 
Filippo, suo fratello, tetrarca dell’Iturea, e 
della contrada Traconitida; e Lisania tetrarca di 
Abilene; 

sotto Anna, e Caiafa, sommi sacerdoti; la parola 
di Dio fu indirizzata a Giovanni, figliuol di 
Zaccaria, nel deserto. 

Ed egli venne per tutta la contrada d’intorno al 
Giordano, predicando il battesimo del 
ravvedimento, in remission de’ peccati. 

Siccome egli è scritto nel libro delle parole del 
profeta Isaia, dicendo: Vi è una voce d’uno, 
che grida nel deserto: Acconciate la via del 
Signore, addirizzate i suoi sentieri. 

Sia ripiena ogni valle, e sia abbassato ogni 
monte, ed ogni colle; e sieno ridirizzati i luoghi 
distorti, e le vie aspre appianate. 

Ed ogni carne vedrà la salute di Dio. 

Egli adunque diceva alle turbe, che uscivano per 
esser da lui battezzate: Progenie di vipere, chi 
vi ha mostrato a fuggir dall’ira a venire? 

Fate adunque frutti degni del ravvedimento; e non 
prendete a dir fra voi stessi: Noi abbiamo 
Abrahamo per padre; perciocchè io vi dico che 
Iddio può, eziandio da queste pietre, far sorgere 
de’ figliuoli ad Abrahamo. 

Or già è posta la scure alla radice degli 
alberi; ogni albero adunque che non fa buon frutto 
è tagliato, e gettato nel fuoco. 

E le turbe lo domandarono, dicendo: Che faremo noi 
dunque? 

Ed egli, rispondendo, disse loro: Chi ha due vesti 
ne faccia parte a chi non ne ha; e chi ha da 
mangiare faccia il simigliante. 

Or vennero ancora de’ pubblicani, per essere 
battezzati, e gli dissero: Maestro, che dobbiam 
noi fare? 

Ed egli disse loro: Non riscotete nulla più di 
ciò che vi è stato ordinato. 

I soldati ancora lo domandarono, dicendo: E noi, 
che dobbiam fare? Ed egli disse loro: Non fate 
storsione ed alcuno, e non oppressate alcuno per 
calunnia; e contentatevi del vostro soldo. 

Ora, stando il popolo in aspettazione, e 
ragionando tutti ne’ lor cuori, intorno a 
Giovanni, se egli sarebbe punto il Cristo; 

Giovanni rispose, dicendo a tutti: Ben vi battezzo 
io con acqua; ma colui ch’è più forte di me, 
di cui io non son degno di sciogliere il 
correggiuol delle scarpe, viene; esso vi 
battezzerà con lo Spirito Santo, e col fuoco. 

Egli ha la sua ventola in mano, e netterà 
interamente l’aia sua, e raccoglierà il grano 
nel suo granaio; ma arderà la paglia col fuoco 
inestinguibile. 

Così egli evangelizzava al popolo, esortandolo 
per molti altri ragionamenti. 

Or Erode il tetrarca, essendo da lui ripreso a 
motivo di Erodiada, moglie di Filippo, suo 
fratello; e per tutti i mali ch’egli avea 
commessi; 

aggiunse ancora questo a tutti gli altri, 
ch’egli rinchiuse Giovanni in prigione. 

ORA avvenne che mentre tutto il popolo era 
battezzato, Gesù ancora, essendo stato 
battezzato, ed orando, il cielo si aperse; 

e lo Spirito Santo scese sopra di lui, in forma 
corporale, a guisa di colomba; e venne una voce 
dal cielo, dicendo: Tu sei il mio diletto 
Figliuolo; in te ho preso il mio compiacimento. 

E GESÙ, quando cominciò ad insegnare, avea circa 
trent’anni; figliuolo, com’era creduto, di 
Giuseppe, 

figliuolo di Eli; figliuol di Mattat, figliuol di 
Levi, figliuol di Melchi, figliuol di Ianna, 
figliuol di Giuseppe, 

figliuol di Mattatia, figliuol di Amos, figliuol 
di Naum, figliuol di Esli, figliuol di Nagghe, 

figliuol di Maat, figliuol di Mattatia, figliuol 
di Semei, figliuol di Giuseppe, figliuol di Giuda, 

figliuol di Ioanna, figliuol di Resa, figliuol di 
Zorobabel, figliuol di Sealtiel, figliuol di Neri, 

figliuol di Melchi, figliuol di Addi, figliuol di 
Cosam, figliuol di Elmodam, figliuol di Er, 

figliuol di Iose, figliuol di Eliezer, figliuol di 
Iorim, figliuol di Mattat, 

figliuol di Levi, figliuol di Simeone, figliuol di 
Giuda, figliuol di Giuseppe, figliuol di Ionan, 
figliuol di Eliachim, 

figliuol di Melea, figliuol di Mena, figliuol di 
Mattata, figliuol di Natan, figliuol di Davide, 

figliuol di Iesse, figliuol di Obed, figliuol di 
Booz, figliuol di Salmon, figliuol di Naasson, 

figliuol di Aminadab, figliuol di Aram, figliuol 
di Esrom, figliuol di Fares, figliuol di Giuda, 

figliuol di Giacobbe, figliuol d’Isacco, 
figliuol d’Abrahamo, figliuol di Tara, figliuol 
di Nahor, 

figliuol di Saruc, figliuol di Ragau, figliuol di 
Faleg, figliuol di Eber, figliuol di Sala, 

figliuol di Arfacsad, figliuol di Sem, figliuol di 
Noè, 

figliuol di Lamec, figliuol di Matusala, figliuol 
di Enoc, figliuol di Iared, figliuol di Maleleel, 

figliuol di Cainan, figliuol di Enos, figliuol di 
Set, figliuol di Adamo, che fu di Dio. 

OR Gesù, ripieno dello Spirito Santo, se ne 
ritornò dal Giordano; e fu sospinto dallo Spirito 
nel deserto. 

E fu quivi tentato dal diavolo quaranta giorni; e 
in que’ giorni non mangiò nulla; ma, dopo che 
quelli furon compiuti, infine egli ebbe fame. 

E il diavolo gli disse: Se tu sei Figliuol di Dio, 
di’ a questa pietra che divenga pane. 

E Gesù gli rispose, dicendo: Egli è scritto: 
L’uomo non vive di pan solo, ma d’ogni parola 
di Dio. 

E il diavolo, menatolo sopra un alto monte, gli 
mostrò in un momento di tempo tutti i regni del 
mondo. 

E il diavolo gli disse: Io ti darò tutta la 
podestà di questi regni, e la gloria loro; 
perciocchè ella mi è stata data in mano, ed io 
la do a cui voglio. 

Se dunque tu mi adori, tutta sarà tua. 

Ma Gesù, rispondendo, gli disse: Vattene indietro 
da me, Satana. Egli è scritto: Adora il Signore 
Iddio tuo, e servi a lui solo. 

Egli lo menò ancora in Gerusalemme; e lo pose 
sopra l’orlo del tetto del tempio, e gli disse: 
Se tu sei il Figliuol di Dio, gettati giù di qui; 

perciocchè egli è scritto: Egli ordinerà a’ 
suoi angeli, che ti guardino; 

ed essi ti leveranno nelle lor mani, che talora tu 
non t’intoppi del piè in alcuna pietra. 

E Gesù, rispondendo, gli disse: Egli è stato 
detto: Non tentare il Signore Iddio tuo. 

E il diavolo, finita tutta la tentazione, si 
partì da lui, infino ad un certo tempo. 

E GESÙ nella virtù dello Spirito, se ne tornò 
in Galilea; e la fama di esso andò per tutta la 
contrada circonvicina. 

Ed egli insegnava nelle lor sinagoghe, essendo 
onorato da tutti. 

E venne in Nazaret, ove era stato allevato; ed 
entrò, come era usato, in giorno di sabato, nella 
sinagoga; e si levò per leggere. 

E gli fu dato in mano il libro del profeta Isaia; 
e, spiegato il libro, trovò quel luogo dove era 
scritto: 

Lo Spirito del Signore è sopra me; perciocchè 
egli mi ha unto; egli mi ha mandato per 
evangelizzare a’ poveri, per guarire i contriti 
di cuore; 

per bandir liberazione a’ prigioni, e racquisto 
della vista a’ ciechi; per mandarne in libertà 
i fiaccati, e per predicar l’anno accettevole 
del Signore. 

Poi, ripiegato il libro, e rendutolo al ministro, 
si pose a sedere; e gli occhi di tutti coloro 
ch’erano nella sinagoga erano affissati in lui. 

Ed egli prese a dir loro: Questa scrittura è oggi 
adempiuta ne’ vostri orecchi. 

E tutti gli rendevano testimonianza, e si 
maravigliavano delle parole di grazia che 
procedevano dalla sua bocca, e dicevano: Non è 
costui il figliuol di Giuseppe? 

Ed egli disse loro: Del tutto voi mi direte questo 
proverbio: Medico, cura te stesso; fa’ eziandio 
qui, nella tua patria, tutte le cose che abbiamo 
udite essere state fatte in Capernaum. 

Ma egli disse: Io vi dico in verità, che niun 
profeta è accetto nella sua patria. 

Io vi dico in verità, che a’ dì di Elia, 
quando il cielo fu serrato tre anni e sei mesi, 
talchè vi fu gran fame in tutto il paese, vi 
erano molte vedove in Israele; 

e pure a niuna d’esse fu mandato Elia; anzi ad 
una donna vedova in Sarepta di Sidon. 

Ed al tempo del profeta Eliseo vi erano molti 
lebbrosi in Israele; e pur niun di loro fu 
mondato; ma Naaman Siro. 

E tutti furono ripieni d’ira nella sinagoga, 
udendo queste cose. 

E levatisi, lo cacciarono della città, e lo 
menarono fino al margine della sommità del monte, 
sopra il quale la lor città era edificata, per 
traboccarlo giù. 

Ma egli passò per mezzo loro, e se ne andò. 

E scese in Capernaum, città della Galilea; ed 
insegnava la gente ne’ sabati. 

Ed essi stupivano della sua dottrina; perciocchè 
la sua parola era con autorità. 

OR nella sinagoga vi era un uomo, che avea uno 
spirito d’immondo demonio; ed esso diede un gran 
grido, dicendo: Ahi! 

che vi è fra te e noi, o Gesù Nazareno? sei tu 
venuto per mandarci in perdizione? io so chi tu 
sei: il Santo di Dio. 

Ma Gesù lo sgridò, dicendo: Ammutolisci, ed esci 
fuor di lui. E il demonio, gettatolo quivi in 
mezzo, uscì da lui, senza avergli fatto alcun 
nocimento. 

E spavento nacque in tutti; e ragionavan fra loro, 
dicendo: Quale è questa parola ch’egli, con 
autorità, e potenza, comandi agli spiriti 
immondi, ed essi escano fuori? 

E il grido di esso andò per tutti i luoghi del 
paese circonvicino. 

POI Gesù, levatosi della sinagoga, entrò nella 
casa di Simone. Or la suocera di Simone era tenuta 
d’una gran febbre; e lo richiesero per lei. 

Ed egli, stando di sopra a lei, sgridò la febbre, 
ed essa la lasciò; ed ella, levatasi prontamente, 
ministrava loro. 

E in sul tramontar del sole, tutti coloro che 
aveano degl’infermi di diverse malattie li 
menarono a lui; ed egli, imposte le mani sopra 
ciascun di loro, li guarì. 

I demoni ancora uscivano di molti, gridando, e 
dicendo: Tu sei il Cristo, il Figliuol di Dio. Ma 
egli li sgridava, e non permetteva loro di 
parlare; perciocchè sapevano ch’egli era il 
Cristo. 

Poi, fattosi giorno, egli uscì, e andò in un 
luogo deserto; e le turbe lo cercavano, e vennero 
infino a lui, e lo ritenevano; acciocchè non si 
partisse da loro. 

Ma egli disse loro: Ei mi conviene evangelizzare 
il regno di Dio eziandio alle altre città; 
perciocchè a far questo sono stato mandato. 

E andava predicando per le sinagoghe della 
Galilea. 

OR avvenne che, essendogli la moltitudine addosso, 
per udir la parola di Dio, e stando egli in piè 
presso del lago di Gennesaret; 

vide due navicelle ch’erano presso della riva 
del lago, delle quali erano smontati i pescatori, 
e lavavano le lor reti. 

Ed essendo montato in una di quelle, la quale era 
di Simone, lo pregò che si allargasse un poco 
lungi da terra. E postosi a sedere, ammaestrava le 
turbe d’in su la navicella. 

E come fu restato di parlare, disse a Simone: 
Allargati in acqua, e calate le vostre reti per 
pescare. 

E Simone, rispondendo, gli disse: Maestro, noi ci 
siamo affaticati tutta la notte, e non abbiam 
preso nulla; ma pure, alla tua parola, io calerò 
la rete. 

E fatto questo, rinchiusero gran moltitudine di 
pesci; e la lor rete si rompeva. 

Ed accennarono a’ lor compagni, ch’erano 
nell’altra navicella, che venissero per 
aiutarli. Ed essi vennero, ed empierono amendue le 
navicelle, talchè affondavano. 

E Simon Pietro, veduto questo, si gettò alle 
ginocchia di Gesù, dicendo: Signore, dipartiti da 
me; perciocchè io son uomo peccatore. 

Poichè spavento aveva occupato lui, e tutti 
coloro che eran con lui, per la presa de’ pesci 
che aveano fatta. 

Simigliantemente ancora Giacomo, e Giovanni, 
figliuol di Zebedeo, ch’eran compagni di Simone. 
E Gesù disse a Simone: Non temere; da ora innanzi 
tu sarai prenditore d’uomini vivi. 

Ed essi, condotte le navicelle a terra, lasciarono 
ogni cosa, e lo seguitarono. 

OR avvenne che mentre egli era in una di quelle 
città, ecco un uomo pien di lebbra, il quale, 
veduto Gesù, e gettatosi sopra la faccia in 
terra, lo pregò, dicendo: Signore, se tu vuoi, tu 
puoi mondarmi. 

Ed egli, distesa la mano, lo toccò, dicendo: Sì, 
io lo voglio, sii netto. E subito la lebbra si 
partì da lui. 

Ed egli gli comandò di non dirlo ad alcuno; anzi 
va’, diss’egli, mostrati al sacerdote, ed 
offerisci, per la tua purificazione, secondo che 
Mosè ha ordinato in testimonianza a loro. 

E la fama di lui si spandeva vie più; e molte 
turbe si raunavano per udirlo, e per esser da lui 
guarite delle loro infermità. 

Ma egli si sottraeva ne’ deserti, ed orava. 

ED avvenne un di que’ giorni, ch’egli 
insegnava; e quivi sedevano de’ Farisei, e de’ 
dottori della legge, i quali eran venuti di tutte 
le castella della Galilea, e della Giudea, e di 
Gerusalemme; e la virtù del Signore era quivi 
presente, per sanarli. 

Ed ecco certi uomini, che portavano sopra un letto 
un uomo paralitico, e cercavano di portarlo 
dentro, e di metterlo davanti a lui. 

E non trovando onde lo potessero metter dentro, 
per la moltitudine, salirono sopra il tetto della 
casa, e lo calaron pe’ tegoli, insieme col 
letticello, ivi in mezzo, davanti a Gesù. 

Ed egli, veduta la lor fede, disse a colui: Uomo, 
i tuoi peccati ti son rimessi. 

E gli Scribi e i Farisei presero a ragionare, 
dicendo: Chi è costui che pronunzia bestemmie? 
chi può rimettere i peccati, se non Iddio solo? 

Ma Gesù, riconosciuti i lor ragionamenti, fece 
lor motto, e disse: Che ragionate voi ne’ vostri 
cuori? 

Quale è più agevole, dire: I tuoi peccati ti son 
rimessi, ovver dire: Levati, e cammina? 

Ora, acciocchè voi sappiate che il Figliuol 
dell’uomo ha autorità in terra di rimettere i 
peccati: Io ti dico disse egli al paralitico: 
Levati, e togli il tuo letticello, e vattene a 
casa tua. 

Ed egli, in quello stante, levatosi nel lor 
cospetto, e tolto in su le spalle ciò sopra di 
che giaceva, se ne andò a casa sua, glorificando 
Iddio. 

E stupore occupò tutti, e glorificavano Iddio, ed 
eran pieni di paura, dicendo: Oggi noi abbiam 
vedute cose strane. 

E DOPO queste cose, egli uscì, e vide un 
pubblicano, detto per nome Levi, che sedeva al 
banco della gabella, e gli disse: Seguitami. 

Ed egli, lasciato ogni cosa, si levò, e lo 
seguitò. 

E Levi gli fece un gran convito in casa sua; e la 
moltitudine di pubblicani, e di altri, ch’eran 
con loro a tavola, era grande. 

E gli Scribi e i Farisei di quel luogo mormoravano 
contro a’ discepoli di Gesù, dicendo: Perchè 
mangiate, e bevete co’ pubblicani, e co’ 
peccatori? 

E Gesù, rispondendo, disse loro: I sani non han 
bisogno di medico, ma i malati. 

Io non son venuto per chiamare i giusti, anzi i 
peccatori, a ravvedimento. 

ED essi gli dissero: Perchè i discepoli di 
Giovanni, e simigliantemente que’ de’ Farisei, 
digiunano eglino, e fanno spesso orazioni, ed i 
tuoi mangiano, e bevono? 

Ed egli disse loro: Potete voi far digiunare quei 
della camera delle nozze, mentre lo sposo è con 
loro? 

Ma i giorni verranno, che lo sposo sarà loro 
tolto, ed allora in que’ giorni digiuneranno. 

Disse loro, oltre a ciò, una similitudine: Niuno 
straccia un pezzo da un vestimento nuovo per 
metterlo sopra un vestimento vecchio; altrimenti, 
egli straccia quel nuovo, e la pezza tolta dal 
nuovo non si confà al vecchio. 

Parimente, niuno mette vin nuovo in otri vecchi; 
altrimenti, il vin nuovo rompe gli otri, ed esso 
si spande, e gli otri si perdono. 

Ma convien mettere il vin nuovo in otri nuovi, ed 
amendue si conserveranno. 

Niuno ancora, avendo bevuto del vin vecchio, vuol 
subito del nuovo; perciocchè egli dice: Il 
vecchio val meglio. 

OR avvenne, nel primo sabato dal dì appresso la 
pasqua, ch’egli camminava per le biade; e i suoi 
discepoli svellevano delle spighe, e le 
mangiavano, sfregandole con le mani. 

Ed alcuni de’ Farisei disser loro: Perchè fate 
ciò che non è lecito di fare nei giorni di 
sabato? 

E Gesù, rispondendo, disse loro: Non avete voi 
pur letto ciò che fece Davide, quando ebbe fame, 
egli, e coloro ch’eran con lui? 

Come egli entrò nella casa di Dio, e prese i pani 
di presentazione, e ne mangiò, e ne diede ancora 
a coloro ch’eran con lui; i quali però non è 
lecito di mangiare, se non a’ sacerdoti soli? 

Poi disse loro: Il Figliuol dell’uomo è Signore 
eziandio del sabato. 

OR avvenne, in un altro sabato, ch’egli entrò 
nella sinagoga, ed insegnava; e quivi era un uomo, 
la cui man destra era secca. 

E i Farisei e gli Scribi l’osservavano, se lo 
guarirebbe nel sabato; per trovar di che 
accusarlo. 

Ma egli conosceva i lor pensieri, e disse 
all’uomo che avea la man secca: Levati, e sta’ 
in piè ivi in mezzo. Ed egli, levatosi, stette in 
piè. 

Gesù adunque disse loro: Io vi domando: Che? è 
egli lecito di far bene o male, ne’ sabati? di 
salvar una persona, o d’ucciderla? 

E guardatili tutti d’intorno, disse a 
quell’uomo: Distendi la tua mano. Ed egli fece 
così. E la sua mano fu resa sana come l’altra. 

Ed essi furono ripieni di furore, e ragionavano 
fra loro, che cosa farebbero a Gesù. 

OR avvenne, in que’ giorni, ch’egli uscì al 
monte, per orare, e passò la notte in orazione a 
Dio. 

E quando fu giorno, chiamò a sè i suoi 
discepoli, e ne elesse dodici, i quali ancora 
nominò Apostoli; 

cioè: Simone, il quale ancora nominò Pietro, ed 
Andrea, suo fratello; Giacomo, e Giovanni; 
Filippo, e Bartolomeo; 

Matteo, e Toma; Giacomo di Alfeo, e Simone, 
chiamato Zelote; 

Giuda, fratel di Giacomo, e Giuda Iscariot, il 
quale ancora fu traditore. 

POI, sceso con loro, si fermò in una pianura, con 
la moltitudine dei suoi discepoli, e con gran 
numero di popolo di tutta la Giudea, e di 
Gerusalemme, e della marina di Tiro, e di Sidon, i 
quali eran venuti per udirlo, e per esser guariti 
delle loro infermità; 

insieme con coloro ch’erano tormentati da 
spiriti immondi; e furon guariti. 

E tutta la moltitudine cercava di toccarlo, 
perciocchè virtù usciva di lui, e li sanava 
tutti. 

Ed egli, alzati gli occhi verso i suoi discepoli, 
diceva: Beati voi, poveri, perciocchè il regno di 
Dio è vostro. 

Beati voi, che ora avete fame, perciocchè sarete 
saziati. Beati voi, che ora piangete, perciocchè 
voi riderete. 

Voi sarete beati, quando gli uomini vi avranno 
odiati, e vi avranno scomunicati, e vituperati, ed 
avranno bandito il vostro nome, come malvagio, per 
cagion del Figliuol dell’uomo. 

Rallegratevi, e saltate di letizia in quel giorno; 
perciocchè, ecco, il vostro premio è grande nei 
cieli; poichè il simigliante fecero i padri loro 
a’ profeti. 

Ma, guai a voi, ricchi! perciocchè voi avete la 
vostra consolazione. 

Guai a voi, che siete ripieni! perciocchè voi 
avrete fame. Guai a voi, che ora ridete! 
perciocchè voi farete cordoglio, e piangerete. 

Guai a voi, quando tutti gli uomini diranno bene 
di voi! poichè il simigliante fecero i padri loro 
a’ falsi profeti. 

Ma io dico a voi che udite: Amate i vostri nemici; 
fate bene a coloro che vi odiano; 

benedite coloro che vi maledicono; e pregate per 
coloro che vi molestano. 

Se alcuno ti percuote su di una guancia, porgigli 
eziandio l’altra; e non divietar colui che ti 
toglie il mantello di prendere ancora la tonica. 

E da’ a chiunque ti chiede; e se alcuno ti 
toglie il tuo, non ridomandarglielo. 

E, come voi volete che gli uomini vi facciano, 
fate ancor loro simigliantemente. 

E se amate coloro che vi amano, che grazia ne 
avrete? poichè i peccatori ancora amano coloro 
che li amano. 

E se fate bene a coloro che fan bene a voi, che 
grazia ne avrete? poichè i peccatori fanno il 
simigliante. 

E se prestate a coloro da’ quali sperate 
riaverlo, che grazie ne avrete? poichè i 
peccatori prestano a’ peccatori, per riceverne 
altrettanto. 

Ma voi, amate i vostri nemici, e fate bene, e 
prestate, non isperandone nulla; e il vostro 
premio sarà grande, e sarete i figliuoli 
dell’Altissimo; poichè egli è benigno inverso 
gl’ingrati, e malvagi. 

Siate adunque misericordiosi, siccome ancora il 
Padre vostro è misericordioso. 

E non giudicate, e non sarete giudicati; non 
condannate, e non sarete condannati; rimettete, e 
vi sarà rimesso. 

Date, e vi sarà dato; buona misura, premuta, 
scossa, e traboccante, vi sarà data in seno; 
perciocchè, di qual misura misurate, sarà 
altresì misurato a voi. 

Or egli disse loro una similitudine. Può un cieco 
guidar per la via un altro cieco? non caderanno 
essi amendue nella fossa? 

Niun discepolo è da più del suo maestro; ma ogni 
discepolo perfetto dev’essere come il suo 
maestro. 

Ora, che guardi tu il fuscello ch’è 
nell’occhio del tuo fratello, e non iscorgi la 
trave ch’è nell’occhio tuo proprio? 

Ovvero, come puoi dire al tuo fratello: Fratello, 
lascia che io ti tragga il fuscello ch’è 
nell’occhio tuo; non veggendo tu stesso la trave 
ch’è nell’occhio tuo proprio? Ipocrita, trai 
prima dell’occhio tuo la trave, ed allora ci 
vedrai bene per trarre il fuscello, ch’è 
nell’occhio del tuo fratello. 

Perciocchè non vi è buon albero, che faccia 
frutto cattivo; nè albero cattivo, che faccia 
buon frutto. 

Perciocchè ogni albero è riconosciuto dal 
proprio frutto; poichè non si colgono fichi dalle 
spine, e non si vendemmiano uve dal pruno. 

L’uomo buono, dal buon tesoro del suo cuore, 
reca fuori il bene; e l’uomo malvagio, dal 
malvagio tesoro del suo cuore, reca fuori il male; 
perciocchè la sua bocca parla di ciò che gli 
soprabbonda nel cuore. 

Ora, perchè mi chiamate Signore, e non fate le 
cose che io dico? 

Chiunque viene a me, e ode le mie parole, e le 
mette ad effetto, io vi mostrerò a cui egli è 
simile. 

Egli è simile ad un uomo che edifica una casa, il 
quale ha cavato, e profondato, ed ha posto il 
fondamento sopra la pietra; ed essendo venuta una 
piena, il torrente ha urtata quella casa, e non 
l’ha potuta scrollare, perciocchè era fondata 
in su la pietra. 

Ma chi le ha udite, e non le ha messe ad effetto, 
è simile ad un uomo che ha edificata una casa 
sopra la terra, senza fondamento; la quale il 
torrente avendo urtata, ella è di subito caduta, 
e la sua ruina è stata grande. 

ORA, dopo ch’egli ebbe finiti tutti questi suoi 
ragionamenti, udente il popolo, entrò in 
Capernaum. 

E il servitore di un certo centurione, il quale 
gli era molto caro, era malato, e stava per 
morire. 

Or il centurione, avendo udito parlar di Gesù, 
gli mandò degli anziani de’ Giudei, pregandolo 
che venisse, e salvasse il suo servitore. 

Ed essi, venuti a Gesù, lo pregarono 
instantemente, dicendo: Egli è degno che tu gli 
conceda questo; 

perciocchè egli ama la nostra nazione, ed egli è 
quel che ci ha edificata la sinagoga. 

E Gesù andava con loro. E come egli già era non 
molto lungi dalla casa, il centurione gli mandò 
degli amici, per dirgli: Signore, non faticarti, 
perciocchè io non son degno che tu entri sotto al 
mio tetto. 

Perciò ancora, non mi son reputato degno di 
venire a te ma comanda solo con una parola, e il 
mio servitore sarà guarito. 

Perciocchè io sono uomo sottoposto alla podestà 
altrui, ed ho sotto di me de’ soldati; e pure, 
se dico all’uno: Va’, egli va; se all’altro: 
Vieni, egli viene; e se dico al mio servitore: 
Fa’ questo, egli lo fa. 

E Gesù, udite queste cose, si maravigliò di lui, 
e rivoltosi, disse alla moltitudine che lo 
seguitava: Io vi dico, che non pure in Israele ho 
trovata una cotanta fede. 

E quando coloro ch’erano stati mandati furon 
tornati a casa, trovarono il servitore ch’era 
stato infermo esser sano. 

ED avvenne nel giorno seguente, che egli andava in 
una città, detta Nain; e i suoi discepoli, in 
gran numero, e una gran moltitudine andavano con 
lui. 

E come egli fu presso della porta della città, 
ecco, si portava a seppellire un morto, figliuolo 
unico di sua madre, la quale ancora era vedova, e 
gran moltitudine della città era con lei. 

E il Signore, vedutala, ebbe pietà di lei, e le 
disse: Non piangere. 

Ed accostatosi, toccò la bara or i portatori si 
fermarono, e disse: Giovanetto, io tel dico, 
levati. 

E il morto si levò a sedere, e cominciò a 
parlare. E Gesù lo diede a sua madre. 

E spavento li occupò tutti, e glorificavano 
Iddio, dicendo: Un gran profeta è sorto fra noi; 
Iddio ha visitato il suo popolo. 

E questo ragionamento intorno a lui si sparse per 
tutta la Giudea, e per tutto il paese 
circonvicino. 

OR i discepoli di Giovanni gli rapportarono tutte 
queste cose. 

Ed egli, chiamati a sè due de’ suoi discepoli, 
li mandò a Gesù, a dirgli: Sei tu colui che ha 
da venire, o pur ne aspetteremo noi un altro? 

Quegli uomini adunque, essendo venuti a Gesù, gli 
dissero: Giovanni Battista ci ha mandati a te, a 
dirti: Sei tu colui che ha da venire, o pur ne 
aspetteremo noi un altro? 

Or in quella stessa ora egli ne guarì molti 
d’infermità, e di flagelli, e di spiriti 
maligni; ed a molti ciechi donò il vedere 

E Gesù, rispondendo, disse loro: Andate, e 
rapportate a Giovanni le cose che avete vedute ed 
udite: che i ciechi ricoverano la vista, che gli 
zoppi camminano, che i lebbrosi son nettati, che i 
sordi odono, che i morti sono risuscitati, che 
l’evangelo è annunziato a’ poveri. 

E beato è chi non sarà stato scandalezzato in 
me. 

E quando i messi di Giovanni se ne furono andati, 
egli prese a dire alle turbe, intorno a Giovanni: 
Che andaste voi a veder nel deserto? una canna 
dimenata dal vento? 

Ma pure che andaste voi a vedere? un uomo vestito 
di vestimenti morbidi? ecco, coloro che usano 
vestimenti magnifici, e vivono in delizie, stanno 
ne’ palazzi dei re. 

Ma pure, che andaste voi a vedere? un profeta? 
certo, io vi dico, uno eziandio più che profeta. 

Egli è quello del quale è scritto: Ecco, io 
mando il mio messo davanti alla tua faccia, il 
quale preparerà il tuo cammino dinanzi a te. 

Perciocchè io vi dico che fra coloro che son nati 
di donna, non vi è profeta alcuno maggior di 
Giovanni Battista; ma il minimo nel regno di Dio 
è maggior di lui. 

E tutto il popolo, e i pubblicani ch’erano stati 
battezzati del battesimo di Giovanni, udite queste 
cose, giustificarono Iddio. 

Ma i Farisei, e i dottori della legge, che non 
erano stati battezzati da lui, rigettarono a lor 
danno il consiglio di Dio. 

E il Signore disse: A chi dunque assomiglierò gli 
uomini di questa generazione? ed a chi sono essi 
simili? 

Son simili a’ fanciulli che seggono in su la 
piazza, e gridano gli uni agli altri, e dicono: 
Noi vi abbiamo sonato, e voi non avete ballato; vi 
abbiamo cantate canzoni lamentevoli, e voi non 
avete pianto. 

Perciocchè Giovanni Battista è venuto, non 
mangiando pane, nè bevendo vino, e voi avete 
detto: Egli ha il demonio. 

Il Figliuol dell’uomo è venuto, mangiando, e 
bevendo, e voi dite: Ecco un uomo mangiatore, e 
bevitor di vino, amico di pubblicani, e di 
peccatori. 

Ma la Sapienza è stata giustificata da tutti i 
suoi figliuoli. 

OR uno de’ Farisei lo pregò a mangiare in casa 
sua; ed egli, entrato in casa del Fariseo, si mise 
a tavola. 

Ed ecco, vi era in quella città una donna 
ch’era stata peccatrice, la quale, avendo saputo 
ch’egli era a tavola in casa del Fariseo, portò 
un alberello d’olio odorifero. 

E stando a’ piedi di esso, di dietro, piangendo, 
prese a rigargli di lagrime i piedi, e li 
asciugava co’ capelli del suo capo; e gli 
baciava i piedi, e li ungeva con l’olio. 

E il Fariseo che l’avea convitato, avendo veduto 
ciò, disse fra sè medesimo: Costui, se fosse 
profeta, conoscerebbe pur chi, e quale sia questa 
donna che lo tocca; perciocchè ella è una 
peccatrice. 

E Gesù gli fece motto, e disse: Simone, io ho 
qualche cosa a dirti. Ed egli disse: Maestro, 
di’ pure. 

E Gesù gli disse: Un creditore avea due debitori; 
l’uno gli dovea cinquecento denari, e l’altro 
cinquanta. 

E non avendo essi di che pagare, egli rimise il 
debito ad amendue. Di’ adunque, qual di loro 
l’amerà più? 

E Simone, rispondendo, disse: Io stimo colui a cui 
egli ha più rimesso. E Gesù gli disse: Tu hai 
dirittamente giudicato. 

E rivoltosi alla donna, disse a Simone: Vedi 
questa donna; io sono entrato in casa tua, e tu 
non mi hai dato dell’acqua a’ piedi; ma ella 
mi ha rigati di lagrime i piedi, e li ha asciugati 
coi capelli del suo capo. 

Tu non mi hai dato neppure un bacio; ma costei, da 
che è entrata, non è mai restata di baciarmi i 
piedi. 

Tu non mi hai unto il capo d’olio; ma ella mi ha 
unti i piedi d’olio odorifero. 

Per tanto, io ti dico, che i suoi peccati, che 
sono in gran numero, le son rimessi, perchè ella 
ha molto amato; ma a chi poco è rimesso poco ama. 

Poi disse a colei: I tuoi peccati ti son rimessi. 

E coloro ch’eran con lui a tavola presero a dire 
fra loro stessi: Chi è costui, il quale eziandio 
rimette i peccati? 

Ma Gesù disse alla donna: La tua fede ti ha 
salvata; vattene in pace. 

ED avvenne poi appresso, ch’egli andava attorno 
di città in città, e di castello in castello, 
predicando, ed evangelizzando il regno di Dio, 
avendo seco i dodici. 

Ed anche certe donne, le quali erano state guarite 
da spiriti maligni, e da infermità, cioè: Maria, 
detta Maddalena, della quale erano usciti sette 
demoni; 

e Giovanna, moglie di Cuza, procurator di Erode; e 
Susanna, e molte altre; le quali gli ministravano, 
sovvenendolo delle lor facoltà. 

ORA, raunandosi gran moltitudine, e andando la 
gente di tutte le città a lui, egli disse in 
parabola: 

Un seminatore uscì a seminar la sua semenza; e 
mentre egli seminava, una parte cadde lungo la 
via, e fu calpestata, e gli uccelli del cielo la 
mangiarono tutta. 

Ed un’altra cadde sopra la pietra; e come fu 
nata, si seccò; perciocchè non avea umore. 

Ed un’altra cadde per mezzo le spine; e le 
spine, nate insieme, l’affogarono. 

Ed un’altra cadde in buona terra; ed essendo 
nata, fece frutto, cento per uno. Dicendo queste 
cose, gridava: Chi ha orecchie da udire, oda. 

E i suoi discepoli lo domandarono, che voleva dir 
quella parabola. 

Ed egli disse: A voi è dato di conoscere i 
misteri del regno di Dio; ma agli altri quelli son 
proposti in parabole, acciocchè veggendo non 
veggano, e udendo non intendano. 

Or questo è il senso della parabola: La semenza 
è la parola di Dio. 

E coloro che son seminati lungo la via son coloro 
che odono la parola; ma poi viene il diavolo, e 
toglie via la parola dal cuor loro; acciocchè non 
credano, e non sieno salvati. 

E coloro che son seminati sopra la pietra son 
coloro i quali, quando hanno udita la parola, la 
ricevono con allegrezza; ma costoro non hanno 
radice, non credendo se non a tempo; ed al tempo 
della tentazione si ritraggono indietro. 

E la parte ch’è caduta fra le spine son coloro 
che hanno udita la parola; ma, quando se ne sono 
andati, sono affogati dalle sollecitudini, e dalle 
ricchezze, e da’ piaceri di questa vita, e non 
fruttano. 

Ma la parte che è caduta nella buona terra son 
coloro i quali, avendo udita la parola, la 
ritengono in un cuore onesto e buono, e fruttano 
con perseveranza. 

OR niuno, accesa una lampana, la copre con un 
vaso, o la mette sotto il letto; anzi la mette 
sopra il candelliere; acciocchè coloro 
ch’entrano veggano la luce. 

Poichè non v’è nulla di nascosto, che non 
abbia a farsi manifesto; nè di segreto, che non 
abbia a sapersi, ed a venire in palese. 

Guardate adunque come voi udite; perciocchè a 
chiunque ha, sarà dato; ma a chi non ha, eziandio 
quel ch’egli pensa di avere gli sarà tolto. 

OR sua madre e i suoi fratelli vennero a lui, e 
non potevano avvicinarglisi per la moltitudine. 

E ciò gli fu rapportato, dicendo alcuni: Tua 
madre, e i tuoi fratelli, son là fuori, volendoti 
vedere. 

Ma egli, rispondendo, disse loro: La madre mia, e 
i miei fratelli, son quelli che odono la parola di 
Dio, e la mettono ad effetto. 

ED avvenne un di que’ dì, ch’egli montò in 
una navicella, co’ suoi discepoli, e disse loro: 
Passiamo all’altra riva del lago. Ed essi 
vogarono in alta acqua. 

E mentre navigavano, egli si addormentò; ed un 
turbo di vento calò nel lago, talchè la lor 
navicella si empieva; e pericolavano. 

Ed essi, accostatisi, lo svegliarono, dicendo: 
Maestro, Maestro, noi periamo. Ed egli, destatosi, 
sgridò il vento, e il fiotto dell’acqua, e 
quelli si acquetarono, e si fece bonaccia. 

E Gesù disse a’ suoi discepoli: Ov’è la 
vostra fede? Ed essi, impauriti, si 
maravigliarono, dicendo l’uno all’altro: Chi 
è pur costui, ch’egli comanda eziandio al vento 
ed all’acqua, ed essi gli ubbidiscono? 

E NAVIGARONO alla contrada de’ Gadareni, ch’è 
di rincontro alla Galilea. 

E quando egli fu smontato in terra, gli venne 
incontro un uomo di quella città, il quale, già 
da lungo tempo, avea i demoni, e non era vestito 
d’alcun vestimento; e non dimorava in casa 
alcuna, ma dentro i monumenti. 

E, quando ebbe veduto Gesù, diede un gran grido, 
e gli si gettò a’ piedi, e disse con gran voce: 
Gesù, Figliuol dell’Iddio altissimo, che vi è 
egli fra te e me? io ti prego, non tormentarmi. 

Perciocchè egli comandava allo spirito immondo di 
uscir di quell’uomo; perchè già da lungo tempo 
se n’era impodestato; e benchè fosse guardato, 
legato con catene, e con ceppi, rompeva i legami, 
ed era trasportato dal demonio ne’ deserti. 

E Gesù lo domandò, dicendo: Qual’è il tuo 
nome? Ed esso disse: Legione; perciocchè molti 
demoni erano entrati in lui. 

Ed essi lo pregavano che non comandasse loro di 
andar nell’abisso. 

Or quivi presso era una greggia di gran numero di 
porci, che pasturavan sul monte; e que’ demoni 
lo pregavano che permettesse loro d’entrare in 
essi. Ed egli lo permise loro. 

E que’ demoni, usciti di quell’uomo, entrarono 
ne’ porci; e quella greggia si gettò per lo 
precipizio nel lago, ed affogò. 

E quando coloro che li pasturavano videro ciò 
ch’era avvenuto, se ne fuggirono, e andarono, e 
lo rapportarono nella città, e per lo contado. 

E la gente uscì fuori, per veder ciò ch’era 
avvenuto; e venne a Gesù, e trovò l’uomo, del 
quale i demoni erano usciti, che sedeva a’ piedi 
di Gesù, vestito, e in buon senno; e temette. 

Coloro ancora che l’aveano veduto, raccontaron 
loro come l’indemoniato era stato liberato. 

E tutta la moltitudine del paese circonvicino dei 
Gadareni richiese Gesù che si dipartisse da loro; 
perciocchè erano occupati di grande spavento. Ed 
egli, montato nella navicella, se ne ritornò. 

Or quell’uomo, del quale erano usciti i demoni, 
lo pregava di poter stare con lui. Ma Gesù lo 
licenziò, dicendo: 

Ritorna a casa tua, e racconta quanto gran cose 
Iddio ti ha fatte. Ed egli se ne andò per tutta 
la città, predicando quanto gran cose Gesù gli 
avea fatte. 

OR avvenne, quando Gesù fu ritornato, che la 
moltitudine l’accolse; perciocchè tutti 
l’aspettavano. 

Ed ecco un uomo, il cui nome era Iairo, il quale 
era capo della sinagoga, venne, e gettatosi a’ 
piedi di Gesù, lo pregava che venisse in casa 
sua. 

Perciocchè egli avea una figliuola unica, 
d’età d’intorno a dodici anni, la qual si 
moriva. Or mentre egli vi andava, la moltitudine 
l’affollava. 

Ed una donna, la quale avea un flusso di sangue 
già da dodici anni, ed avea spesa ne’ medici 
tutta la sua sostanza, e non era potuta esser 
guarita da alcuno; 

accostatasi di dietro, toccò il lembo della vesta 
di esso; e in quello stante il flusso del suo 
sangue si stagnò. 

E Gesù disse: Chi mi ha toccato? E negandolo 
tutti, Pietro, e coloro ch’eran con lui, 
dissero: Maestro, le turbe ti stringono, e ti 
affollano, e tu dici: Chi mi ha toccato? 

Ma Gesù disse: Alcuno mi ha toccato, perciocchè 
io ho conosciuto che virtù è uscita di me. 

E la donna, veggendo ch’era scoperta, tutta 
tremante venne; e, gettataglisi a’ piedi, gli 
dichiarò, in presenza di tutto il popolo, per 
qual cagione l’avea toccato, e come in quello 
stante era guarita. 

Ed egli le disse: Sta’ di buon cuore, figliuola; 
la tua fede ti ha salvata; vattene in pace. 

Ora, mentre egli parlava ancora, venne uno di casa 
del capo della sinagoga, dicendogli: La tua 
figliuola è morta; non dar molestia al Maestro. 

Ma Gesù, udito ciò, gli fece motto, e disse: Non 
temere; credi solamente, ed ella sarà salva. 

Ed entrato nella casa, non permise che alcuno vi 
entrasse, se non Pietro, e Giovanni, e Giacomo, e 
il padre, e la madre della fanciulla. 

Or tutti piangevano, e facevan cordoglio di lei. 
Ma egli disse: Non piangete; ella non è morta, ma 
dorme. 

Ed essi si ridevano di lui, sapendo ch’ella era 
morta. 

Ma egli, avendo messi fuori tutti, e presala per 
la mano, gridò, dicendo: Fanciulla, levati. 

E il suo spirito ritornò in lei, ed ella si levò 
prontamente; ed egli comandò che le si desse da 
mangiare. 

E il padre, e la madre di essa, sbigottirono. E 
Gesù comandò loro, che non dicessero ad alcuno 
ciò ch’era stato fatto. 

ORA, chiamati tutti insieme i suoi dodici 
discepoli, diede loro potere, ed autorità sopra 
tutti i demoni, e di guarir le malattie. 

E li mandò a predicare il regno di Dio, ed a 
guarire gl’infermi. 

E disse loro: Non togliete nulla per lo cammino: 
nè bastoni, nè tasca, nè pane, nè danari; 
parimente, non abbiate ciascuno due vesti. 

E in qualunque casa sarete entrati, in quella 
dimorate, e di quella partite. 

E se alcuni non vi ricevono, uscite di quella 
città, e scotete eziandio la polvere dai vostri 
piedi, in testimonianza contro a loro. 

Ed essi, partitisi, andavano attorno per le 
castella, evangelizzando, e facendo guarigioni per 
tutto. 

OR Erode il tetrarca udì tutte le cose fatte da 
Gesù, e n’era perplesso; perciocchè si diceva 
da alcuni, che Giovanni era risuscitato da’ 
morti; 

e da altri, che Elia era apparito; e da altri, che 
uno de’ profeti antichi era risuscitato. 

Ed Erode disse: Io ho decapitato Giovanni; chi è 
dunque costui, del quale io odo cotali cose? E 
cercava di vederlo. 

E GLI apostoli, essendo ritornati, raccontarono a 
Gesù tutte le cose che aveano fatte. Ed egli, 
avendoli presi seco, si ritrasse in disparte, in 
un luogo deserto della città detta Betsaida. 

Ma le turbe, avendolo saputo, lo seguitarono; ed 
egli, accoltele, ragionava loro del regno di Dio, 
e guariva coloro che avean bisogno di guarigione. 

Or il giorno cominciava a dichinare; e i dodici, 
accostatisi, gli dissero: Licenzia la moltitudine, 
acciocchè se ne vadano per le castella, e il 
contado d’intorno; ed alberghino, e trovino da 
mangiare; perciocchè noi siam qui in luogo 
deserto. 

Ma egli disse loro: Date lor voi da mangiare. Ed 
essi dissero: Noi non abbiam altro che cinque pani 
e due pesci; se già non andassimo a comperar 
della vittuaglia per tutto questo popolo. 

Perciocchè erano intorno a cinquemila uomini. Ma 
egli disse a’ suoi discepoli: Fateli coricare in 
terra per cerchi, a cinquanta per cerchio. 

Ed essi fecero così, e li fecero coricar tutti. 

Ed egli prese i cinque pani, e i due pesci; e 
levati gli occhi al cielo, li benedisse, e li 
ruppe, e li diede a’ suoi discepoli, per 
metterli davanti alla moltitudine. 

E tutti mangiarono, e furono saziati; e si levò 
de’ pezzi, ch’eran loro avanzati, dodici 
corbelli. 

OR avvenne che, essendo egli in orazione in 
disparte, i discepoli erano con lui. Ed egli li 
domandò, dicendo: Chi dicono le turbe che io 
sono? 

Ed essi, rispondendo, dissero: Alcuni, Giovanni 
Battista, ed altri, Elia, ed altri, che uno de’ 
profeti antichi è risuscitato. 

Ed egli disse loro: E voi, chi dite ch’io sono? 
E Pietro, rispondendo, disse: Il Cristo di Dio. 

Ed egli divietò loro strettamente che nol 
dicessero ad alcuno; 

dicendo: Ei conviene che il Figliuol dell’uomo 
patisca molte cose, e sia riprovato dagli anziani, 
e da’ principali sacerdoti, e dagli Scribi; e 
sia ucciso, e risusciti al terzo giorno. 

DICEVA, oltre a ciò, a tutti: Se alcuno vuol 
venir dietro a me, rinunzii a sè stesso, e tolga 
ogni dì la sua croce in ispalla, e mi seguiti. 

Perciocchè, chi avrà voluto salvar la vita sua 
la perderà; ma chi avrà perduta la vita sua, per 
me, la salverà. 

Perciocchè, che giova egli all’uomo, se 
guadagna tutto il mondo, e perde sè stesso, 
ovvero è punito nella vita? 

Perciocchè, se alcuno ha vergogna di me, e delle 
mie parole, il Figliuol dell’uomo altresì avrà 
vergogna di lui, quando egli verrà nella gloria 
sua, e del Padre suo, e de’ santi angeli. 

Or io vi dico in verità, che alcuni di coloro che 
son qui presenti non gusteranno la morte, che 
prima non abbiano veduto il regno di Dio. 

OR avvenne che, intorno ad otto giorni appresso 
questi ragionamenti, egli prese seco Pietro, 
Giovanni, e Giacomo, e salì in sul monte per 
orare. 

E mentre egli orava, il sembiante della sua faccia 
fu mutato, e la sua veste divenne candida 
folgorante. 

Ed ecco, due uomini parlavano con lui, i quali 
erano Mosè ed Elia. 

I quali, appariti in gloria, parlavano della fine 
di esso, la quale egli doveva compiere in 
Gerusalemme. 

Or Pietro, e coloro ch’eran con lui, erano 
aggravati di sonno; e quando si furono svegliati, 
videro la gloria di esso, e que’ due uomini, 
ch’eran con lui. 

E come essi si dipartivano da lui, Pietro disse a 
Gesù: Maestro, egli è bene che noi stiamo qui; 
facciamo adunque tre tabernacoli: uno a te, uno a 
Mosè, ed uno ad Elia; non sapendo ciò ch’egli 
si dicesse. 

Ma, mentre egli diceva queste cose, venne una 
nuvola, che adombrò quelli; e i discepoli 
temettero, quando quelli entrarono nella nuvola. 

Ed una voce venne dalla nuvola, dicendo: 
Quest’è il mio diletto Figliuolo; ascoltatelo. 

E in quello stante che si facea quella voce, Gesù 
si trovò tutto solo. Or essi tacquero, e non 
rapportarono in quei giorni ad alcuno nella delle 
cose che aveano vedute. 

OR avvenne il giorno seguente, che, essendo scesi 
dal monte, una gran moltitudine venne incontro a 
Gesù. 

Ed ecco, un uomo d’infra la moltitudine sclamò, 
dicendo: Maestro, io ti prego, riguarda al mio 
figliuolo; perciocchè egli mi è unico. 

Ed ecco, uno spirito lo prende, ed egli di subito 
grida; e lo spirito lo dirompe, ed egli schiuma; e 
quello a fatica si parte da lui, fiaccandolo. 

Ed io ho pregati i tuoi discepoli che lo 
cacciassero, ma non hanno potuto. 

E Gesù, rispondendo, disse: O generazione 
incredula e perversa, infino a quando omai sarò 
con voi, e vi comporterò? Mena qua il tuo 
figliuolo. 

E come egli era ancora tra via, il demonio lo 
diruppe, e lo straziò. Ma Gesù sgridò lo 
spirito immondo, e guarì il fanciullo, e lo 
rendè a suo padre. 

E tutti sbigottivano della grandezza di Dio. Ora, 
mentre tutti si maravigliavano di tutte le cose 
che Gesù faceva, egli disse a’ suoi discepoli: 

Voi, riponetevi queste parole nelle orecchie; 
perciocchè il Figliuol dell’uomo sarà dato 
nelle mani degli uomini. 

Ma essi ignoravano quel detto, ed era loro 
nascosto; per modo che non l’intendevano, e 
temevano di domandarlo intorno a quel detto. 

POI si mosse fra loro una quistione: chi di loro 
fosse il maggiore. 

E Gesù, veduto il pensier del cuor loro, prese un 
piccol fanciullo, e lo fece stare appresso di sè. 

E disse loro: Chi riceve questo piccol fanciullo, 
nel nome mio, riceve me; e chi riceve me, riceve 
colui che mi ha mandato; perciocchè chi è il 
minimo di tutti voi, esso è grande. 

OR Giovanni gli fece motto, e disse: Maestro, noi 
abbiam veduto uno che cacciava i demoni nel nome 
tuo, e glielo abbiam divietato, perciocchè egli 
non ti seguita con noi. 

Ma Gesù gli disse: Non gliel divietate, 
perciocchè chi non è contro a noi è per noi. 

OR avvenne che, compiendosi il tempo ch’egli 
dovea essere accolto in cielo, egli si mise 
risolutamente in via per andare a Gerusalemme. 

E mandò davanti a sè de’ messi, i quali 
essendo partiti, entrarono in un castello de’ 
Samaritani, per apparecchiargli albergo. 

Ma que’ del castello non lo voller ricevere, 
perciocchè al suo aspetto pareva ch’egli 
andasse in Gerusalemme. 

E Giacomo, e Giovanni, suoi discepoli, avendo ciò 
veduto, dissero: Signore, vuoi che diciamo che 
scenda fuoco dal cielo, e li consumi, come anche 
fece Elia? 

Ma egli, rivoltosi, li sgridò, e disse: Voi non 
sapete di quale spirito voi siete. 

Poichè il Figliuol dell’uomo non è venuto per 
perder le anime degli uomini, anzi per salvarle. E 
andarono in un altro castello. 

OR avvenne che mentre camminavano per la via, 
alcuno gli disse; Signore, io ti seguiterò 
dovunque tu andrai. 

E Gesù gli disse: Le volpi hanno delle tane, e 
gli uccelli del cielo de’ nidi; ma il Figliuol 
dell’uomo non ha pure ove posi il capo. 

Ma egli disse ad un altro: Seguitami. Ed egli 
disse: Signore, permettimi che io prima vada, e 
seppellisca mio padre. 

Ma Gesù gli disse: Lascia i morti seppellire i 
lor morti; ma tu, va’, ed annunzia il regno di 
Dio. 

Or ancora un altro gli disse: Signore, io ti 
seguiterò, ma permettimi prima d’accomiatarmi 
da que’ di casa mia. 

Ma Gesù gli disse: Niuno, il quale, messa la mano 
all’aratro, riguarda indietro, è atto al regno 
di Dio. 

ORA, dopo queste cose, il Signore ne ordinò 
ancora altri settanta, e li mandò a due a due 
dinanzi a sè, in ogni città, e luogo, ove egli 
avea da venire. 

Diceva loro adunque: Bene è la ricolta grande, ma 
gli operai son pochi; pregate adunque il Signor 
della ricolta che spinga degli operai nella sua 
ricolta. 

Andate; ecco, io vi mando come agnelli in mezzo 
de’ lupi. 

Non portate borsa, nè tasca, nè scarpe; e non 
salutate alcuno per lo cammino. 

Ed in qualunque casa sarete entrati, dite imprima: 
Pace sia a questa casa. 

E se quivi è alcun figliuolo di pace, la vostra 
pace si poserà sopra esso; se no, ella ritornerà 
a voi. 

Ora, dimorate in quella stessa casa, mangiando, e 
bevendo di quello che vi sarà; perciocchè 
l’operaio è degno del suo premio; non passate 
di casa in casa. 

E in qualunque città sarete entrati, se vi 
ricevono, mangiate di ciò che vi sarà messo 
davanti. 

E guarite gl’infermi, che saranno in essa, e 
dite loro: Il regno di Dio si è avvicinato a voi. 

Ma in qualunque città sarete entrati, se non vi 
ricevono, uscite nelle piazze di quella, e dite: 

Noi vi spazziamo eziandio la polvere che si è 
attaccata a noi dalla vostra città; ma pure 
sappiate questo, che il regno di Dio si è 
avvicinato a voi. 

Or io vi dico, che in quel giorno Sodoma sarà 
più tollerabilmente trattata che quella città. 

Guai a te, Chorazin! guai a te, Betsaida! 
perciocchè, se in Tiro, ed in Sidon, fossero 
state fatte le potenti operazioni che sono state 
fatte in voi, già anticamente, giacendo in sacco, 
e cenere, si sarebbero pentite. 

Ma pure Tiro e Sidon, saranno più tollerabilmente 
trattate nel giudicio, che voi. 

E tu, Capernaum, che sei stata innalzata infino al 
cielo, sarai abbassata fin nell’inferno. 

Chi ascolta voi ascolta me, chi sprezza voi 
sprezza me, e chi sprezza me sprezza colui che mi 
ha mandato. 

Or que’ settanta tornarono con allegrezza, 
dicendo: Signore, anche i demoni ci son sottoposti 
nel nome tuo. 

Ed egli disse loro: Io riguardava Satana cader del 
cielo, a guisa di folgore. 

Ecco, io vi do la podestà di calcar serpenti, e 
scorpioni; vi do eziandio potere sopra ogni 
potenza del nemico; e nulla vi offenderà. 

Ma pure non vi rallegrate di ciò che gli spiriti 
vi son sottoposti; anzi rallegratevi che i vostri 
nomi sono scritti ne’ cieli. 

In quella stessa ora, Gesù giubilò in ispirito, 
e disse: Io ti rendo onore, e lode, o Padre, 
Signor del cielo e della terra, che tu hai 
nascoste queste cose ai savi, ed intendenti, e le 
hai rivelate ai piccoli fanciulli; sì certo, o 
Padre, perciocchè così ti è piaciuto. 

Ogni cosa mi è stata data in mano dal Padre mio; 
e niuno conosce chi è il Figliuolo, se non il 
Padre; nè chi è il Padre, se non il Figliuolo; e 
colui a cui il Figliuolo avrà voluto rivelarlo. 

E rivoltosi a’ discepoli, disse loro in 
disparte: Beati gli occhi che veggono le cose che 
voi vedete; 

perciocchè io vi dico, che molti profeti, e re, 
hanno desiderato di veder le cose che voi vedete, 
e non le hanno vedute, e di udir le cose che voi 
udite, e non le hanno udite. 

ALLORA ecco, un certo dottor della legge si levò, 
tentandolo, e dicendo: Maestro, facendo che, 
erediterò la vita eterna? 

Ed egli gli disse: Nella legge che è egli 
scritto? come leggi? 

E colui, rispondendo, disse: Ama il Signore Iddio 
tuo con tutto il tuo cuore, e con tutta l’anima 
tua, e con tutta la forza tua, e con tutta la 
mente tua; e il tuo prossimo come te stesso. 

Ed egli gli disse: Tu hai dirittamente risposto; 
fa’ ciò, e viverai. 

Ed egli, volendo giustificarsi, disse a Gesù: E 
chi è mio prossimo? 

E Gesù, replicando, disse: Un uomo scendeva di 
Gerusalemme in Gerico, e si abbattè in ladroni; i 
quali, spogliatolo, ed anche dategli di molte 
ferite, se ne andarono, lasciandolo mezzo morto. 

Or a caso un sacerdote scendeva per quella stessa 
via; e, veduto colui, passò oltre di rincontro. 

Simigliantemente ancora, un Levita, essendo venuto 
presso di quel luogo, e, vedutolo, passò oltre di 
rincontro. 

Ma un Samaritano, facendo viaggio, venne presso di 
lui; e, vedutolo, n’ebbe pietà. 

Ed accostatosi, fasciò le sue piaghe, versandovi 
sopra dell’olio, e del vino; poi lo mise sopra 
la sua propria cavalcatura, e lo menò 
nell’albergo, e si prese cura di lui. 

E il giorno appresso, partendo, trasse fuori due 
denari, e li diede all’oste, e gli disse: 
Prenditi cura di costui; e tutto ciò che 
spenderai di più, io tel renderò quando io 
ritornerò. 

Quale adunque di questi tre ti pare essere stato 
il prossimo di colui che si abbattè ne’ 
ladroni? 

Ed egli disse: Colui che usò misericordia inverso 
lui. Gesù adunque gli disse: Va’, e fa’ tu il 
simigliante. 

ORA, mentre essi erano in cammino, avvenne 
ch’egli entrò in un castello; ed una certa 
donna, chiamata per nome Marta, lo ricevette in 
casa sua. 

Or ella avea una sorella, chiamata Maria, la quale 
ancora, postasi a sedere a’ piedi di Gesù, 
ascoltava la sua parola. 

Ma Marta era occupata intorno a molti servigi. Ed 
ella venne, e disse: Signore, non ti cale egli che 
la mia sorella mi ha lasciata sola a servire? 
dille adunque che mi aiuti. 

Ma Gesù, rispondendo, le disse: Marta, Marta, tu 
sei sollecita, e ti travagli intorno a molte cose. 

Or d’una sola cosa fa bisogno. Ma Maria ha 
scelta la buona parte, la qual non le sarà tolta. 

ED avvenne che, essendo egli in un certo luogo, 
orando, come fu restato, alcuno de’ suoi 
discepoli gli disse: Signore, insegnaci ad orare, 
siccome, ancora Giovanni ha insegnato a’ suoi 
discepoli. 

Ed egli disse loro: Quando orerete, dite: PADRE 
NOSTRO, che sei ne’ cieli, sia santificato il 
tuo nome, il tuo regno venga, la tua volontà sia 
fatta in terra, come in cielo. 

Dacci di giorno in giorno il nostro pane 
cotidiano. 

E rimettici i nostri peccati; perciocchè ancor 
noi rimettiamo i debiti ad ogni nostro debitore; e 
non indurci in tentazione, ma liberaci dal 
maligno. 

POI disse loro: Chi è colui d’infra voi che 
abbia un amico, il quale vada a lui alla 
mezzanotte, e gli dica: 

Amico, prestami tre pani; perciocchè mi è giunto 
di viaggio in casa un mio amico, ed io non ho che 
mettergli dinanzi? 

Se pur colui di dentro risponde, e dice: Non darmi 
molestia; già è serrata la porta, e i miei 
fanciulli son meco in letto; io non posso levarmi, 
e darteli; 

io vi dico che, avvegnachè non si levi, e non 
glieli dia, perchè è suo amico; pure per 
l’importunità di esso egli si leverà, e gliene 
darà quanti ne avrà di bisogno. 

Io altresì vi dico: Chiedete, e vi sarà dato; 
cercate, e troverete; picchiate, e vi sarà 
aperto. 

Perciocchè, chiunque chiede riceve, e chi cerca 
trova, ed è aperto a chi picchia. 

E chi è quel padre tra voi, il quale, se il 
figliuolo gli chiede del pane, gli dia una pietra? 
ovvero anche un pesce, e in luogo di pesce, gli 
dia una serpe? 

Ovvero anche, se gli domanda un uovo, gli dia uno 
scorpione? 

Se voi dunque, essendo malvagi, sapete dar buoni 
doni ai vostri figliuoli, quanto più il vostro 
Padre celeste donerà lo Spirito Santo a coloro 
che glielo domanderanno? 

Or egli cacciava un demonio, il quale era mutolo; 
ed avvenne che quando il demonio fu uscito, il 
mutolo parlò; e le turbe si maravigliarono. 

Ma alcuni di quelle dissero: Egli caccia i demoni 
per Beelzebub, principe de’ demoni. 

Ed altri, tentandolo, chiedevano da lui un segno 
dal cielo. 

Ma egli, conoscendo i lor pensieri, disse loro: 
Ogni regno diviso in parti contrarie è deserto; 
parimente, ogni casa divisa in parti contrarie, 
ruina. 

Così anche, se Satana è diviso in parti 
contrarie, come può durare il suo regno? poichè 
voi dite che io caccio i demoni per Beelzebub. 

E, se io caccio i demoni per Beelzebub, per cui li 
cacciano i vostri figliuoli? perciò, essi saranno 
vostri giudici. 

Ma, se io, per lo dito di Dio, caccio i demoni, il 
regno di Dio è adunque giunto a voi. 

Quando un possente uomo bene armato guarda il suo 
palazzo, le cose sue sono in pace. 

Ma se uno, più potente di lui, sopraggiunge, e lo 
vince, esso gli toglie le sue armi, nelle quali si 
confidava, e spartisce le sue spoglie. 

Chi non è meco, è contro a me; e chi non 
raccoglie meco, sparge. 

Quando lo spirito immondo è uscito d’alcun 
uomo, egli va attorno per luoghi aridi, cercando 
riposo; e, non trovandone, dice: Io ritornerò a 
casa mia, onde io uscii. 

E se, essendovi venuto, la trova spazzata, ed 
adorna; 

allora va, e prende seco sette altri spiriti, 
peggiori di lui; e quelli entrano là, e vi 
abitano; e l’ultima condizion di quell’uomo è 
peggiore della primiera. 

Or avvenne che, mentre egli diceva queste cose, 
una donna della moltitudine alzò la voce, e gli 
disse: Beato il seno che ti portò, e le mammelle 
che tu poppasti. 

Ma egli disse: Anzi, beati coloro che odono la 
parola di Dio, e l’osservano. 

ORA, raunandosi le turbe, egli prese a dire: 
Questa generazione è malvagia; ella chiede un 
segno; ma segno alcuno non le sarà dato, se non 
il segno del profeta Giona. 

Perciocchè, siccome Giona fu segno a’ Niniviti, 
così ancora il Figliuol dell’uomo sarà segno a 
questa generazione. 

La regina del Mezzodì risusciterà nel giudicio 
con gli uomini di questa generazione, e li 
condannerà; perciocchè ella venne dagli estremi 
termini della terra, per udir la sapienza di 
Salomone; ed ecco, qui è alcuno da più di 
Salomone. 

I Niniviti risorgeranno nel giudicio con questa 
generazione, e la condanneranno; perciocchè essi 
si ravvidero alla predicazione di Giona; ed ecco, 
qui è alcuno da più di Giona. 

OR niuno, avendo accesa una lampana, la mette in 
luogo nascosto, nè sotto il moggio; anzi sopra il 
candelliere, acciocchè coloro che entrano veggan 
la luce. 

La lampana del corpo è l’occhio, se dunque 
l’occhio tuo è puro, tutto il tuo corpo sarà 
illuminato; ma se l’occhio tuo è viziato, tutto 
il tuo corpo ancora sarà tenebroso. 

Riguarda adunque, se la luce che è in te non è 
tenebre. 

Se dunque tutto il tuo corpo è illuminato, non 
avendo parte alcuna tenebrosa, tutto sarà 
rischiarato, come quando la lampana ti illumina 
col suo splendore. 

ORA, mentre egli parlava, un certo Fariseo lo 
pregò che desinasse in casa sua. Ed egli vi 
entrò, e si mise a tavola. 

E il Fariseo, veduto che prima, avanti il 
desinare, egli non si era lavato, se ne 
maravigliò. 

E il Signore gli disse: Ora voi Farisei nettate il 
difuori della coppa e del piatto; ma il didentro 
di voi è pieno di rapina e di malvagità. 

Stolti, non ha colui che ha fatto il difuori, 
fatto eziandio il didentro? 

Ma date per limosina quant’è in poter vostro; 
ed ecco, ogni cosa vi sarà netta. 

Ma, guai a voi, Farisei! perciocchè voi decimate 
la menta, e la ruta, ed ogni erba, e lasciate 
addietro il giudicio, e la carità di Dio; ei si 
conveniva far queste cose, e non lasciar 
quell’altre. 

Guai a voi, Farisei! perciocchè voi amate i primi 
seggi nelle raunanze, e le salutazioni nelle 
piazze. 

Guai a voi, Scribi, e Farisei ipocriti! 
perciocchè voi siete come i sepolcri che non si 
vedono; e gli uomini che ci camminan di sopra non 
ne sanno nulla. 

Allora uno de’ dottori della legge, rispondendo, 
gli disse: Maestro, dicendo queste cose, tu 
ingiurii ancor noi. 

Ed egli gli disse: Guai ancora a voi, dottori 
della legge! perciocchè voi caricate gli uomini 
di pesi importabili, e voi non toccate que’ pesi 
pur con l’uno de’ vostri diti. 

Guai a voi! perciocchè voi edificate i monumenti 
de’ profeti; e i vostri padri li uccisero. 

Voi dunque testimoniate de’ fatti de’ vostri 
padri, e li approvate; perciocchè essi uccisero i 
profeti, e voi edificate i lor monumenti. 

Perciò ancora la sapienza di Dio ha detto: Io 
manderò loro de’ profeti e degli apostoli; ed 
essi ne uccideranno gli uni, e ne perseguiteranno 
gli altri. 

Acciocchè sia ridomandato a questa generazione il 
sangue di tutti i profeti, che è stato sparso fin 
dalla fondazione del mondo; 

dal sangue di Abele, infino al sangue di Zaccaria, 
che fu ucciso tra l’altare e il tempio; certo, 
io vi dico, che sarà ridomandato a questa 
generazione. 

Guai a voi, dottori della legge! perciocchè avete 
tolta la chiave della scienza; voi medesimi non 
siete entrati, ed avete impediti coloro che 
entravano. 

Ora, mentre egli diceva lor queste cose, gli 
Scribi e i Farisei cominciarono ad esser 
fieramente inanimati contro a lui, ed a trargli di 
bocca risposta intorno a molte cose; 

spiandolo, e cercando di coglierlo in qualche cosa 
che gli uscirebbe di bocca, per accusarlo. 

Intanto, essendosi raunata la moltitudine a 
migliaia, talchè si calpestavano gli uni gli 
altri, Gesù prese a dire a’ suoi discepoli: 
Guardatevi imprima dal lievito de’ Farisei, 
ch’è ipocrisia. 

Or niente è coperto, che non abbia a scoprirsi; 
nè occulto, che non abbia a venire a notizia. 

Perciò, tutte le cose che avete dette nelle 
tenebre saranno udite alla luce; e ciò che avete 
detto all’orecchio nelle camerette sarà 
predicato sopra i tetti delle case. 

OR a voi, miei amici, dico: Non temiate di coloro 
che uccidono il corpo, e, dopo ciò, non possono 
far altro di più. 

Ma io vi mostrerò chi dovete temere: temete 
colui, il quale, dopo aver ucciso, ha la podestà 
di gettar nella geenna; certo, io vi dico, temete 
lui. 

Cinque passere non si vendono elleno per due 
quattrini? e pur niuna di esse è dimenticata appo 
Iddio. 

Anzi eziandio i capelli del vostro capo son tutti 
annoverati; non temiate adunque; voi siete da più 
di molte passere. 

Or io vi dico: Chiunque mi avrà riconosciuto 
davanti agli uomini, il Figliuol dell’uomo 
altresì lo riconoscerà davanti agli angeli di 
Dio. 

Ma chi mi avrà rinnegato davanti agli uomini 
sarà rinnegato davanti agli angeli di Dio. 

Ed a chiunque avrà detta alcuna parola contro al 
Figliuol dell’uomo sarà perdonato; ma, a chi 
avrà bestemmiato contro allo Spirito Santo non 
sarà perdonato. 

Ora, quando vi avranno condotti davanti alle 
raunanze, e a’ magistrati, ed alle podestà, non 
istate in sollecitudine come, o che avrete a 
rispondere a vostra difesa, o che avrete a dire. 

Perciocchè lo Spirito Santo, in quell’ora 
stessa, v’insegnerà ciò che vi converrà dire. 

OR alcuno della moltitudine gli disse: Maestro, 
di’ a mio fratello che partisca meco 
l’eredità. 

Ma egli disse: O uomo, chi mi ha costituito sopra 
voi giudice, o partitore? 

Poi disse loro: Badate, e guardatevi 
dall’avarizia; perciocchè, benchè alcuno 
abbondi, egli non ha però la vita per li suoi 
beni. 

Ed egli disse loro una parabola: Le possessioni 
d’un uomo ricco fruttarono copiosamente. 

Ed egli ragionava fra sè medesimo, dicendo: Che 
farò? poichè io non ho ove riporre i miei 
frutti. 

Poi disse: Questo farò: io disfarò i miei 
granai, e ne edificherò di maggiori, e quivi 
riporrò tutte le mie entrate, e i miei beni. 

E dirò all’anima mia: Anima, tu hai molti beni, 
riposti per molti anni, quietati, mangia, bevi, e 
godi. 

Ma Iddio gli disse: Stolto, questa stessa notte, 
l’anima tua ti sarà ridomandata; e di cui 
saranno le cose che tu hai apparecchiate? 

Così avviene a chi fa tesoro a sè stesso, e non 
è ricco in Dio. 

POI disse a’ suoi discepoli: Perciò io vi dico: 
Non siate solleciti per la vita vostra, che 
mangerete; nè per lo corpo vostro, di che sarete 
vestiti. 

La vita è più che il nudrimento, e il corpo più 
che il vestimento. 

Ponete mente a’ corvi, perciocchè non seminano, 
e non mietono, e non hanno conserva, nè granaio; 
e pure Iddio li nudrisce; da quanto siete voi più 
degli uccelli? 

E chi di voi può, con la sua sollecitudine, 
aggiungere alla sua statura pure un cubito? 

Se dunque non potete pur ciò ch’è minimo, 
perchè siete solleciti del rimanente? 

Considerate i gigli, come crescono; essi non 
lavorano, e non filano; e pure io vi dico, che 
Salomone stesso, con tutta la sua gloria, non fu 
vestito al par dell’uno di essi. 

Ora, se Iddio riveste così l’erba che oggi è 
nel campo, e domani è gettata nel forno, quanto 
maggiormente rivestirà egli voi, o uomini di poca 
fede? 

Voi ancora non ricercate che mangerete, o che 
berrete, e non ne state sospesi. 

Perciocchè le genti del mondo procacciano tutte 
queste cose, ma il Padre vostro sa che voi ne 
avete bisogno. 

Anzi, cercate il regno di Dio, e tutte queste cose 
vi saranno sopraggiunte. 

Non temere, o piccola greggia, perciocchè al 
Padre vostro è piaciuto di darvi il regno. 

Vendete i vostri beni, e fatene limosina; fatevi 
delle borse che non invecchiano; un tesoro in 
cielo, che non vien giammai meno; ove il ladro non 
giunge, ed ove la tignuola non guasta. 

Perciocchè, dov’è il vostro tesoro, quivi 
eziandio sarà il vostro cuore. 

I VOSTRI lombi sieno cinti, e le vostre lampane 
accese. 

E voi, siate simili a coloro che aspettano il lor 
signore, quando egli ritornerà dalle nozze; 
acciocchè, quando egli verrà, e picchierà, 
subito gli aprano. 

Beati quei servitori, i quali il Signore troverà 
vegliando, quando egli verrà. Io vi dico in 
verità, ch’egli si cingerà, e li farà mettere 
a tavola, ed egli stesso verrà a servirli. 

E s’egli viene nella seconda vigilia, o nella 
terza, e li trova in questo stato, beati que’ 
servitori. 

Or sappiate questo, che se il padron della casa 
sapesse a quale ora il ladro verrà, egli 
veglierebbe, e non si lascerebbe sconficcar la 
casa. 

Ancora voi dunque siate presti, perciocchè, 
nell’ora che voi non pensate, il Figliuol 
dell’uomo verrà. 

E Pietro gli disse: Signore, dici tu a noi questa 
parabola, ovvero anche a tutti? 

E il Signore disse: Qual è pur quel dispensator 
leale ed avveduto, il quale il suo signore abbia 
costituito sopra i suoi famigliari, per dar loro a 
suo tempo la porzione del viver loro? 

Beato quel servitore il quale il suo signore 
troverà facendo così, quando egli verrà. 

Io vi dico in verità, ch’egli lo costituirà 
sopra tutti i suoi beni. 

Ma, se quel servitore dice nel cuor suo: Il mio 
signore mette indugio a venire; e prende a battere 
i servitori, e le serventi; 

ed a mangiare, ed a bere, e ad inebriarsi, il 
signore di quel servitore verrà nel giorno 
ch’egli non l’aspetta, e nell’ora ch’egli 
non sa; e lo riciderà, e metterà la sua parte 
con gl’infedeli. 

Or il servitore che ha saputa la volontà del suo 
signore, e non si è disposto a far secondo la 
volontà d’esso, sarà battuto di molte 
battiture. 

Ma colui che non l’ha saputa, se fa cose degne 
di battitura, sarà battuto di poche battiture; ed 
a chiunque è stato dato assai sarà ridomandato 
assai; ed appo cui è stato messo assai in 
deposito, da lui ancora sarà tanto più 
richiesto. 

IO son venuto a mettere il fuoco in terra; e che 
voglio, se già è acceso? 

Or io ho ad esser battezzato d’un battesimo; e 
come son io distretto, finchè sia compiuto! 

Pensate voi che io sia venuto a metter pace in 
terra? No, vi dico, anzi discordia. 

Perciocchè, da ora innanzi cinque saranno in una 
casa, divisi tre contro a due, e due contro a tre. 

Il padre sarà diviso contro al figliuolo, e il 
figliuolo contro al padre; la madre contro alla 
figliuola, e la figliuola contro alla madre; la 
suocera contro alla sua nuora, e la nuora contro 
alla sua suocera. 

OR egli disse ancora alle turbe: Quando voi vedete 
la nuvola che si leva dal Ponente, subito dite: La 
pioggia viene; e così è. 

E quando sentite soffiar l’Austro, dite: Farà 
caldo; e così avviene. 

Ipocriti! voi sapete discerner l’aspetto del 
cielo e della terra, e come non discernete voi 
questo tempo? 

E perchè da voi stessi non giudicate ciò ch’è 
giusto? 

Perciocchè, quando tu vai col tuo avversario al 
rettore, tu dei dare opera per cammino che tu sii 
liberato da lui; che talora egli non ti tragga al 
giudice, e il giudice ti dia in man del sergente, 
e il sergente ti cacci in prigione. 

Io ti dico, che tu non ne uscirai, finchè tu 
abbia pagato fino all’ultimo picciolo. 

IN quello stesso tempo furono quivi alcuni, i 
quali gli fecer rapporto de’ Galilei, il cui 
sangue Pilato avea mescolato co’ lor sacrificii. 

E Gesù, rispondendo, disse loro: Pensate voi che 
que’ Galilei fossero i maggiori peccatori di 
tutti i Galilei, perciocchè hanno sofferte cotali 
cose? 

No, vi dico, anzi, se voi non vi ravvedete, tutti 
perirete simigliantemente. 

Ovvero, pensate voi che que’ diciotto, sopra i 
quali cadde la torre in Siloe, e li uccise fossero 
i più colpevoli di tutti gli abitanti di 
Gerusalemme? 

No, vi dico, anzi, se voi non vi ravvedete, tutti 
perirete simigliantemente. 

OR disse questa parabola: Un uomo avea un fico 
piantato nella sua vigna; e venne cercandovi del 
frutto, e non ne trovò. 

Onde disse al vignaiuolo: Ecco, già son tre anni 
che io vengo, cercando del frutto in questo fico, 
e non ve ne trovo; taglialo; perchè rende egli 
ancora inutile la terra? 

Ma egli, rispondendo, gli disse: Signore, lascialo 
ancora quest’anno, finchè io l’abbia 
scalzato, e vi abbia messo del letame; 

e se pur fa frutto, bene; se no, nell’avvenire 
tu lo taglierai. 

OR egli insegnava in una delle sinagoghe, in 
giorno di sabato. 

Ed ecco, quivi era una donna che avea uno spirito 
d’infermità già per ispazio di diciotto anni, 
ed era tutta piegata, e non poteva in alcun modo 
ridirizzarsi. 

E Gesù, vedutala, la chiamò a sè, e le disse: 
Donna, tu sei liberata dalla tua infermità. 

E pose le mani sopra lei, ed ella in quello stante 
fu ridirizzata, e glorificava Iddio. 

Ma il capo della sinagoga, sdegnato che Gesù 
avesse fatta guarigione in giorno di sabato, prese 
a dire alla moltitudine: Vi son sei giorni, ne’ 
quali convien lavorare; venite adunque in que’ 
giorni, e siate guariti; e non nel giorno del 
sabato. 

Laonde il Signore gli rispose, e disse: Ipocriti! 
ciascun di voi non iscioglie egli dalla 
mangiatoia, in giorno di sabato, il suo bue, o il 
suo asino, e li mena a bere? 

E non conveniva egli scioglier da questo legame, 
in giorno di sabato, costei, ch’è figliuola 
d’Abrahamo, la qual Satana avea tenuta legata lo 
spazio di diciotto anni? 

E mentre egli diceva queste cose, tutti i suoi 
avversari erano confusi; ma tutta la moltitudine 
si rallegrava di tutte le opere gloriose che si 
facevano da lui. 

OR egli disse: A che è simile il regno di Dio, ed 
a che l’assomiglierò io? 

Egli è simile ad un granel di senape, il quale un 
uomo ha preso, e l’ha gettato nel suo orto; e 
poi è cresciuto, ed è divenuto albero grande; e 
gli uccelli del cielo si son ridotti al coperto 
ne’ suoi rami. 

E di nuovo disse: A che assomiglierò il regno di 
Dio? 

Egli è simile al lievito, il quale una donna 
prende, e lo ripone in tre staia di farina, 
finchè tutta sia levitata. 

POI egli andava attorno per le città, e per le 
castella, insegnando, e facendo cammino verso 
Gerusalemme. 

Or alcuno gli disse: Signore, sono eglino pochi 
coloro che son salvati? 

Ed egli disse loro: Sforzatevi d’entrar per la 
porta stretta, perciocchè io vi dico che molti 
cercheranno d’entrare, e non potranno. 

Ora, da che il padron della casa si sarà levato, 
ed avrà serrato l’uscio, voi allora, stando 
difuori, comincerete a picchiare alla porta, 
dicendo: Signore, Signore, aprici. Ed egli, 
rispondendo, vi dirà: Io non so d’onde voi 
siate. 

Allora prenderete a dire: Noi abbiam mangiato, e 
bevuto in tua presenza; e tu hai insegnato nelle 
nostre piazze. 

Ma egli dirà: Io vi dico che non so d’onde voi 
siate; dipartitevi da me, voi tutti gli operatori 
d’iniquità. 

Quivi sarà il pianto e lo stridor de’ denti, 
quando vedrete Abrahamo, Isacco, e Giacobbe, e 
tutti i profeti, nel regno di Dio; e che voi ne 
sarete cacciati fuori. 

E che ne verranno d’Oriente, e d’Occidente, e 
di Settentrione, e di Mezzodì, i quali sederanno 
a tavola nel regno di Dio. 

Ed ecco, ve ne son degli ultimi che saranno i 
primi, e de’ primi che saranno gli ultimi. 

IN quello stesso giorno vennero alcuni Farisei, 
dicendogli: Partiti, e vattene di qui, perciocchè 
Erode ti vuol far morire. 

Ed egli disse loro: Andate, e dite a quella volpe: 
Ecco, io caccio i demoni, e compio di far 
guarigioni oggi, e domani, e nel terzo giorno 
perverrò al mio fine. 

Ma pure, mi convien camminare oggi, domani, e 
posdomani; poichè non conviene che alcun profeta 
muoia fuor di Gerusalemme. 

Gerusalemme, Gerusalemme, che uccidi i profeti, e 
lapidi coloro che ti son mandati! quante volte ho 
voluto raccogliere i tuoi figliuoli, come la 
gallina raccoglie i suoi pulcini sotto le ale, e 
voi non avete voluto! 

Ecco, la vostra casa vi è lasciata deserta. Or io 
vi dico, che voi non mi vedrete più, finchè 
venga il tempo che diciate: Benedetto colui che 
viene nel nome del Signore! 

OR avvenne che, essendo egli entrato in casa 
d’uno de’ principali de’ Farisei, in giorno 
di sabato, a mangiare, essi l’osservavano. 

Ed ecco, un certo uomo idropico era quivi davanti 
a lui. 

E Gesù prese a dire a’ dottori della legge, ed 
a’ Farisei: È egli lecito di guarire alcuno in 
giorno di sabato? 

Ed essi tacquero. Allora, preso colui per la mano, 
lo guarì, e lo licenziò. 

Poi fece lor motto, e disse: Chi è colui di voi, 
che, se il suo asino, o bue, cade in un pozzo, non 
lo ritragga prontamente fuori nel giorno del 
sabato? 

Ed essi non gli potevan risponder nulla in 
contrario a queste cose. 

ORA, considerando come essi eleggevano i primi 
luoghi a tavola, propose questa parabola 
agl’invitati, dicendo: 

Quando tu sarai invitato da alcuno a nozze, non 
metterti a tavola nel primo luogo, che talora 
alcuno più onorato di te non sia stato invitato 
dal medesimo. 

E che colui che avrà invitato te e lui, non 
venga, e ti dica: Fa’ luogo a costui; e che 
allora tu venga con vergogna a tener l’ultimo 
luogo. 

Ma, quando tu sarai invitato, va’, mettiti 
nell’ultimo luogo, acciocchè, quando colui che 
t’avrà invitato verrà, ti dica: Amico, sali 
più in su. Allora tu ne avrai onore appresso 
coloro che saranno teco a tavola. 

Perciocchè chiunque s’innalza sarà abbassato, 
e chi si abbassa sarà innalzato. 

Or egli disse a colui che l’avea invitato: 
Quando tu farai un desinare, o una cena, non 
chiamare i tuoi amici, nè i tuoi fratelli, nè i 
tuoi parenti, nè i tuoi vicini ricchi; che talora 
essi a vicenda non t’invitino, e ti sia reso il 
contraccambio. 

Anzi, quando fai un convito, chiama i mendici, i 
monchi, gli zoppi, i ciechi. 

E sarai beato; perciocchè essi non hanno il modo 
di rendertene il contraccambio; ma la retribuzione 
te ne sarà resa nella risurrezion dei giusti. 

OR alcun di coloro ch’erano insieme a tavola, 
udite queste cose, disse: Beato chi mangerà del 
pane nel regno di Dio. 

E Gesù gli disse: Un uomo fece una gran cena, e 
v’invitò molti. 

Ed all’ora della cena, mandò il suo servitore a 
dire agl’invitati: Venite, perciocchè ogni cosa 
è già apparecchiata. 

Ma in quel medesimo punto tutti cominciarono a 
scusarsi. Il primo gli disse: Io ho comperata una 
possessione, e di necessità mi conviene andar 
fuori a vederla; io ti prego abbimi per iscusato. 

Ed un altro disse: Io ho comperate cinque paia di 
buoi, e vo a provarli; io ti prego abbimi per 
iscusato. 

Ed un altro disse: Io ho sposata moglie, e perciò 
non posso venire. 

E quel servitore venne e rapportò queste cose al 
suo signore. Allora il padron di casa, adiratosi, 
disse al suo servitore: Vattene prestamente per le 
piazze, e per le strade della città, e mena qua i 
mendici, ed i monchi, e gli zoppi, ed i ciechi. 

Poi il servitore gli disse: Signore, egli è stato 
fatto come tu ordinasti, ed ancora vi è luogo. 

E il signore disse al servitore: Va’ fuori per 
le vie, e per le siepi, e costringili ad entrare, 
acciocchè la mia casa sia ripiena. 

Perciocchè io vi dico che niuno di quegli uomini 
ch’erano stati invitati assaggerà della mia 
cena. 

OR molte turbe andavano con lui; ed egli, 
rivoltosi, disse loro: 

Se alcuno viene a me, e non odia suo padre, e sua 
madre, e la moglie, e i figliuoli, e i fratelli, e 
le sorelle, anzi ancora la sua propria vita, non 
può esser mio discepolo. 

E chiunque non porta la sua croce, e non vien 
dietro a me, non può esser mio discepolo. 

Perciocchè, chi è colui d’infra voi, il quale, 
volendo edificare una torre, non si assetti prima, 
e non faccia ragion della spesa, se egli ha da 
poterla finire? 

Che talora, avendo posto il fondamento, e non 
potendola finire, tutti coloro che la vedranno non 
prendano a beffarlo, dicendo: 

Quest’uomo cominciò ad edificare, e non ha 
potuto finire. 

Ovvero, qual re, andando ad affrontarsi in 
battaglia con un altro re, non si assetta prima, e 
prende consiglio, se può con diecimila 
incontrarsi con quell’altro, che vien contro a 
lui con ventimila? 

Se no, mentre quel l’altro è ancora lontano, 
gli manda un’ambasciata, e lo richiede di pace. 

Così adunque, niun di voi, il qual non rinunzia a 
tutto ciò ch’egli ha, può esser mio discepolo. 

Il sale è buono, ma se il sale diviene insipido, 
con che lo si condirà egli? 

Egli non è atto nè per terra, nè per letame; 
egli è gettato via. Chi ha orecchie da udire, 
oda. 

OR tutti i pubblicani e peccatori, si accostavano 
a lui, per udirlo. 

Ed i Farisei e gli Scribi ne mormoravano, dicendo: 
Costui accoglie i peccatori, e mangia con loro. 

Ed egli disse loro questa parabola. 

Chi è l’uomo d’infra voi, il quale, avendo 
cento pecore, se ne perde una, non lasci le 
novantanove nel deserto, e non vada dietro alla 
perduta, finchè l’abbia trovata? 

Ed avendola trovata, non se la metta sopra le 
spalle tutto allegro? 

E venuto a casa, non chiami insieme gli amici, e i 
vicini, dicendo: Rallegratevi meco, perciocchè io 
ho trovata la mia pecora, ch’era perduta? 

Io vi dico, che così vi sarà letizia in cielo 
per un peccatore ravveduto, più che per 
novantanove giusti, che non hanno bisogno di 
ravvedimento. 

Ovvero, qual’è la donna, che, avendo dieci 
dramme, se ne perde una, non accenda la lampana, e 
non ispazzi la casa, e non cerchi studiosamente, 
finchè l’abbia trovata? 

E quando l’ha trovata, non chiami insieme le 
amiche, e le vicine, dicendo: Rallegratevi meco, 
perciocchè io ho trovata la dramma, la quale io 
avea perduta? 

Così, vi dico, vi sarà allegrezza fra gli angeli 
di Dio, per un peccatore ravveduto. 

DISSE ancora: Un uomo avea due figliuoli. 

E il più giovane di loro disse al padre: Padre, 
dammi la parte de’ beni che mi tocca. E il padre 
spartì loro i beni. 

E, pochi giorni appresso, il figliuol più 
giovane, raccolto ogni cosa, se ne andò in 
viaggio in paese lontano, e quivi dissipò le sue 
facoltà, vivendo dissolutamente. 

E, dopo ch’egli ebbe speso ogni cosa, una grave 
carestia venne in quel paese, talchè egli 
cominciò ad aver bisogno. 

E andò, e si mise con uno degli abitatori di 
quella contrada, il qual lo mandò a’ suoi 
campi, a pasturare i porci. 

Ed egli desiderava d’empiersi il corpo delle 
silique, che i porci mangiavano, ma niuno gliene 
dava. 

Ora, ritornato a sè medesimo, disse: Quanti 
mercenari di mio padre hanno del pane largamente, 
ed io mi muoio di fame! 

Io mi leverò, e me ne andrò a mio padre, e gli 
dirò: Padre, io ho peccato contro al cielo, e 
davanti a te; 

e non son più degno d’esser chiamato tuo 
figliuolo; fammi come uno de’ tuoi mercenari. 

Egli adunque si levò, e venne a suo padre; ed 
essendo egli ancora lontano, suo padre lo vide, e 
n’ebbe pietà; e corse, e gli si gettò al 
collo, e lo baciò. 

E il figliuolo gli disse: Padre, io ho peccato 
contro al cielo, e davanti a te, e non son più 
degno d’esser chiamato tuo figliuolo. 

Ma il padre disse a’ suoi servitori: Portate qua 
la più bella vesta, e vestitelo, e mettetegli un 
anello in dito, e delle scarpe ne’ piedi. 

E menate fuori il vitello ingrassato, ed 
ammazzatelo, e mangiamo, e rallegriamoci; 

perciocchè questo mio figliuolo era morto, ed è 
tornato a vita; era perduto, ed è stato 
ritrovato. E si misero a far gran festa. 

Or il figliuol maggiore di esso era a’ campi; e 
come egli se ne veniva, essendo presso della casa, 
udì il concento e le danze. 

E, chiamato uno de’ servitori, domandò che si 
volesser dire quelle cose. 

Ed egli gli disse: Il tuo fratello è venuto, e 
tuo padre ha ammazzato il vitello ingrassato, 
perciocchè l’ha ricoverato sano e salvo. 

Ma egli si adirò, e non volle entrare; laonde suo 
padre uscì, e lo pregava d’entrare. 

Ma egli, rispondendo, disse al padre: Ecco, già 
tanti anni io ti servo, e non ho giammai 
trapassato alcun tuo comandamento; e pur giammai 
tu non mi hai dato un capretto, per rallegrarmi 
co’ miei amici. 

Ma, quando questo tuo figliuolo, che ha mangiati i 
tuoi beni con le meretrici, è venuto, tu gli hai 
ammazzato il vitello ingrassato. 

Ed egli gli disse: Figliuolo, tu sei sempre meco, 
e ogni cosa mia è tua. 

Or conveniva far festa, e rallegrarsi, perciocchè 
questo tuo fratello era morto, ed è tornato a 
vita, era perduto, ed è stato ritrovato. 

OR egli disse ancora a’ suoi discepoli: Vi era 
un uomo ricco, che avea un fattore; ed esso fu 
accusato dinanzi a lui, come dissipando i suoi 
beni. 

Ed egli lo chiamò, e gli disse: Che cosa è 
questo che io odo di te? rendi ragione del tuo 
governo, perciocchè tu non puoi più essere mio 
fattore. 

E il fattore disse fra sè medesimo: Che farò? 
poichè il mio signore mi toglie il governo; io 
non posso zappare, e di mendicar mi vergogno. 

Io so ciò che io farò, acciocchè, quando io 
sarò rimosso dal governo, altri mi riceva in casa 
sua. 

Chiamati adunque ad uno ad uno i debitori del suo 
signore, disse al primo: 

Quanto devi al mio signore? Ed egli disse: Cento 
bati d’olio. Ed egli gli disse: Prendi la tua 
scritta, e siedi, e scrivine prestamente 
cinquanta. 

Poi disse ad un altro: E tu, quanto devi? Ed egli 
disse: Cento cori di grano. Ed egli gli disse: 
Prendi la tua scritta, e scrivine ottanta. 

E il signore lodò l’ingiusto fattore, 
perciocchè avea fatto avvedutamente; poichè i 
figliuoli di questo secolo sono più avveduti, 
nella lor generazione, che i figliuoli della luce. 

Io altresì vi dico: Fatevi degli amici delle 
ricchezze ingiuste; acciocchè quando verrete 
meno, vi ricevano ne’ tabernacoli eterni. 

Chi è leale nel poco, è anche leale 
nell’assai; e chi è ingiusto nel poco, è anche 
ingiusto nell’assai. 

Se dunque voi non siete stati leali nelle 
ricchezze ingiuste, chi vi fiderà le vere? 

E se non siete stati leali nell’altrui, chi vi 
darà il vostro? 

Niun famiglio può servire a due signori; 
perciocchè, o ne odierà l’uno, ed amerà 
l’altro; ovvero, si atterrà all’uno, e 
sprezzerà l’altro; voi non potete servire a 
Dio, ed a Mammona. 

OR i Farisei, ch’erano avari, udivano 
anch’essi tutte queste cose, e lo beffavano. 

Ed egli disse loro: Voi siete que’ che 
giustificate voi stessi davanti agli uomini, ma 
Iddio conosce i vostri cuori; perciocchè quel 
ch’è eccelso appo gli uomini è cosa 
abominevole nel cospetto di Dio. 

La legge e i profeti sono stati infino a Giovanni; 
da quel tempo il regno di Dio è evangelizzato, ed 
ognuno vi entra per forza. 

Or egli è più agevole che il cielo e la terra 
passino, che non che un sol punto della legge 
cada. 

Chiunque manda via la sua moglie, e ne sposa 
un’altra, commette adulterio; e chiunque sposa 
la donna mandata via dal marito commette 
adulterio. 

OR vi era un uomo ricco, il qual si vestiva di 
porpora e di bisso, ed ogni giorno godeva 
splendidamente. 

Vi era altresì un mendico, chiamato Lazaro, il 
quale giaceva alla porta d’esso, pieno 
d’ulceri. 

E desiderava saziarsi delle miche che cadevano 
dalla tavola del ricco; anzi ancora i cani 
venivano, e leccavano le sue ulceri. 

Or avvenne che il mendico morì, e fu portato 
dagli angeli nel seno d’Abrahamo; e il ricco 
morì anch’egli, e fu seppellito. 

Ed essendo ne’ tormenti nell’inferno, alzò 
gli occhi, e vide da lungi Abrahamo, e Lazaro nel 
seno d’esso. 

Ed egli, gridando, disse: Padre Abrahamo, abbi 
pietà di me, e manda Lazaro, acciocchè intinga 
la punta del dito nell’acqua; e mi rinfreschi la 
lingua; perciocchè io son tormentato in questa 
fiamma. 

Ma Abrahamo disse: Figliuolo, ricordati che tu hai 
ricevuti i tuoi beni in vita tua, e Lazaro 
altresì i mali; ma ora egli è consolato, e tu 
sei tormentato. 

Ed oltre a tutto ciò, fra noi e voi è posta una 
gran voragine, talchè coloro che vorrebbero di 
qui passare a voi non possono; parimente coloro 
che son di là non passano a noi. 

Ed egli disse: Ti prego adunque, o padre, che tu 
lo mandi in casa di mio padre; 

perciocchè io ho cinque fratelli; acciocchè 
testifichi loro; che talora anch’essi non 
vengano in questo luogo di tormento. 

Abrahamo gli disse: Hanno Mosè i profeti, 
ascoltin quelli. 

Ed egli disse: No, padre Abrahamo; ma, se alcun 
de’ morti va a loro, si ravvedranno. 

Ed egli gli disse: Se non ascoltano Mosè e i 
profeti, non pur crederanno, avvegnachè alcun 
de’ morti risusciti. 

OR egli disse a’ suoi discepoli: Egli è 
impossibile che non avvengano scandali; ma, guai a 
colui per cui avvengono! 

Meglio per lui sarebbe che una macina d’asino 
gli fosse appiccata al collo, e che fosse gettato 
nel mare, che di scandalezzare uno di questi 
piccoli. 

Prendete guardia a voi. Ora, se il tuo fratello ha 
peccato contro a te, riprendilo; e se si pente, 
perdonagli. 

E benchè sette volte il dì pecchi contro a te, 
se sette volte il dì ritorna a te, dicendo: Io mi 
pento, perdonagli. 

Allora gli apostoli dissero al Signore: Accrescici 
la fede. 

E il Signore disse: Se voi avete pur tanta fede 
quant’è un granel di senape, voi potreste dire 
a questo moro: Diradicati, e piantati nel mare, ed 
esso vi ubbidirebbe. 

Ora, chi è colui d’infra voi, il quale, avendo 
un servo che ari, o che pasturi il bestiame, 
quando esso, tornando dai campi, entra in casa, 
subito gli dica: Passa qua, mettiti a tavola? 

Anzi, non gli dice egli: Apparecchiami da cena, e 
cingiti, e servimi, finchè io abbia mangiato e 
bevuto, poi mangerai e berrai tu? 

Tiene egli in grazia da quel servo, ch’egli ha 
fatte le cose che gli erano stato comandate? Io 
nol penso. 

Così ancora voi, quando avrete fatte tutte le 
cose che vi son comandate, dite: Noi siam servi 
disutili; poichè abbiam fatto ciò ch’eravamo 
obbligati di fare. 

OR avvenne che, andando in Gerusalemme, egli 
passava per mezzo la Samaria e la Galilea. 

E come egli entrava in un certo castello, dieci 
uomini lebbrosi gli vennero incontro, i quali si 
fermarono da lungi. 

E levarono la voce, dicendo: Maestro Gesù, abbi 
pietà di noi. 

Ed egli, vedutili, disse loro: Andate, mostratevi 
a’ sacerdoti. Ed avvenne, che come essi 
andavano, furon mondati. 

Ed un di loro, veggendo ch’era guarito, 
ritornò, glorificando Iddio ad alta voce. 

E si gettò sopra la sua faccia ai piedi di Gesù, 
ringraziandolo. Or colui era Samaritano. 

E Gesù prese a dire: I dieci non son eglino stati 
nettati? e dove sono i nove? 

Ei non se n’è trovato alcuno, che sia ritornato 
per dar gloria a Dio, se non questo straniero? 

E disse a colui: Levati, e vattene; la tua fece ti 
ha salvato. 

ORA, essendo domandato da’ Farisei, quando 
verrebbe il regno di Dio, rispose loro, e disse: 
Il regno di Dio non verrà in maniera che si possa 
osservare. 

E non si dirà: Eccolo qui, o eccolo là; 
perciocchè ecco, il regno di Dio è dentro di 
voi. 

Or egli disse ancora a’ suoi discepoli: I giorni 
verranno che voi desidererete vedere un de’ 
giorni del Figliuol dell’uomo, e non lo vedrete. 

E vi si dirà: Eccolo qui, o eccolo là; non vi 
andate, e non li seguitate. 

Perciocchè, quale è il lampo, il quale, 
lampeggiando, risplende da una parte di sotto al 
cielo infino all’altra, tale ancora sarà il 
Figliuol dell’uomo, nel suo giorno. 

Ma conviene ch’egli prima sofferisca molte cose, 
e sia rigettato da questa generazione. 

E come avvenne a’ dì di Noè, così ancora 
avverrà a’ dì del Figliuol dell’uomo. 

Gli uomini mangiavano, beveano, sposavano mogli, e 
si maritavano, infino al giorno che Noè entrò 
nell’arca; e il diluvio venne, e li fece tutti 
perire. 

Parimente ancora, come avvenne a’ dì di Lot: la 
gente mangiava, bevea, comperava, vendeva, 
piantava ed edificava; 

ma, nel giorno che Lot uscì di Sodoma, piovve dal 
cielo fuoco e zolfo, e li fece tutti perire. 

Tal sarà il giorno, nel quale il Figliuol 
dell’uomo apparirà. 

In quel giorno, colui che sarà sopra il tetto 
della casa, ed avrà le sue masserizie dentro la 
casa, non iscenda per toglierle; e parimente che 
sarà nella campagna non torni addietro. 

Ricordatevi della moglie di Lot. 

Chiunque avrà cercato di salvar la vita sua la 
perderà; ma chi l’avrà perduta farà ch’ella 
viverà. 

Io vi dico che in quella notte due saranno in un 
letto; l’uno sarà preso, e l’altro lasciato. 

Due donne macineranno insieme; l’una sarà 
presa, e l’altra lasciata. 

Due saranno nella campagna; l’uno sarà preso, e 
l’altro lasciato. 

E i discepoli, rispondendo, gli dissero: Dove, 
Signore? Ed egli disse loro: Dove sarà il 
carname, quivi ancora si accoglieranno le aquile. 

OR propose loro ancora una parabola, per mostrare 
che convien del continuo orare, e non istancarsi, 

dicendo: Vi era un giudice in una città, il quale 
non temeva Iddio, e non avea rispetto ad alcun 
uomo. 

Or in quella stessa città vi era una vedova, la 
qual venne a lui, dicendo: Fammi ragione del mio 
avversario. 

Ed egli, per un tempo, non volle farlo; ma pur poi 
appresso disse fra sè medesimo: Quantunque io non 
tema Iddio, e non abbia rispetto ad alcun uomo, 

nondimeno, perciocchè questa vedova mi dà 
molestia, io le farò ragione; che talora non 
venga tante volte che alla fine mi stanchi. 

E il Signore disse: Ascoltate ciò che dice il 
giudice iniquo. 

E Iddio non vendicherà egli i suoi eletti, i 
quali giorno e notte gridano a lui; benchè sia 
lento ad adirarsi per loro? 

Certo, io vi dico, che tosto li vendicherà. Ma, 
quando il Figliuol dell’uomo verrà, troverà 
egli pur la fede in terra? 

DISSE ancora questa parabola a certi, che si 
confidavano in loro stessi d’esser giusti, e 
sprezzavano gli altri. 

Due uomini salirono al tempio, per orare; l’uno 
era Fariseo, e l’altro pubblicano. 

Il Fariseo, stando in piè, orava in disparte, in 
questa maniera: O Dio, io ti ringrazio che io non 
son come gli altri uomini: rapaci, ingiusti, 
adulteri; nè anche come quel pubblicano. 

Io digiuno due volte la settimana, io pago la 
decima di tutto ciò che posseggo. 

Ma il pubblicano, stando da lungi, non ardiva 
neppure d’alzar gli occhi al cielo; anzi si 
batteva il petto, dicendo: O Dio, sii placato 
inverso me peccatore. 

Io vi dico, che costui ritornò in casa sua 
giustificato, più tosto che quell’altro; 
perciocchè chiunque s’innalza sarà abbassato, 
e chi si abbassa sarà innalzato. 

OR gli furono presentati ancora dei piccoli 
fanciulli, acciocchè li toccasse; e i discepoli, 
veduto ciò, sgridavano coloro che li 
presentavano. 

Ma Gesù, chiamati a sè i fanciulli, disse: 
Lasciate i piccoli fanciulli venire a me, e non li 
divietate; perciocchè di tali è il regno di Dio. 

Io vi dico in verità, che chi non avrà ricevuto 
il regno di Dio come piccol fanciullo, non 
entrerà in esso. 

ED un certo de’ principali lo domandò, dicendo: 
Maestro buono, facendo che, erederò la vita 
eterna? 

E Gesù gli disse: Perchè mi chiami buono? niuno 
è buono, se non un solo, cioè Iddio. 

Tu sai i comandamenti: Non commettere adulterio. 
Non uccidere. Non furare. Non dir falsa 
testimonianza. Onora tuo padre e tua madre. 

E colui disse: Tutte queste cose ho osservate fin 
dalla mia giovanezza. 

E Gesù, udito questo, gli disse: Una cosa ti 
manca ancora: vendi tutto ciò che tu hai, e 
distribuiscilo a’ poveri, ed avrai un tesoro nel 
cielo; poi vieni, e seguitami. 

Ma egli, udite queste cose, ne fu grandemente 
attristato, perciocchè era molto ricco. 

E Gesù, veduto ch’egli si era attristato, 
disse: O quanto malagevolmente coloro che hanno 
delle ricchezze entreranno nel regno di Dio! 

Perciocchè, egli è più agevole che un cammello 
entri per la cruna d’un ago, che non che un 
ricco entri nel regno di Dio. 

E coloro che l’udirono dissero: Chi adunque può 
esser salvato? 

Ed egli disse: Le cose impossibili agli uomini son 
possibili a Dio. 

E Pietro disse: Ecco, noi abbiam lasciato ogni 
cosa, e ti abbiam seguitato. 

Ed egli disse loro: Io vi dico in verità, che non 
vi è alcuno, che abbia lasciato casa, o padre e 
madre, o fratelli, o moglie, o figliuoli, per lo 
regno di Dio; 

il qual non ne riceva molti cotanti in questo 
tempo, e nel secolo a venire la vita eterna. 

POI, presi seco i dodici, disse loro: Ecco, noi 
saliamo in Gerusalemme, e tutte le cose scritte 
da’ profeti intorno al Figliuol dell’uomo 
saranno adempiute. 

Perciocchè egli sarà dato in man de’ Gentili, 
e sarà schernito, ed oltraggiato; e gli sarà 
sputato nel volto. 

Ed essi, dopo averlo flagellato, l’uccideranno; 
ma egli risusciterà al terzo giorno. 

Ed essi non compresero nulla di queste cose; anzi 
questo ragionamento era loro occulto, e non 
intendevano le cose ch’eran loro dette. 

ORA, come egli s’avvicinava a Gerico, un certo 
cieco sedeva presso della via, mendicando. 

E udita la moltitudine che passava, domandò che 
cosa ciò fosse. 

E gli fu fatto assapere che Gesù il Nazareo 
passava. 

Ed egli gridò, dicendo: Gesù, Figliuol di 
Davide, abbi pietà di me. 

E coloro che andavano avanti lo sgridavano, 
acciocchè tacesse; ma egli vie più gridava: 
Figliuol di Davide, abbi pietà di me. 

E Gesù, fermatosi, comandò che gli fosse menato. 
E come fu presso di lui, lo domandò, dicendo: 

Che vuoi che io ti faccia? Ed egli disse: Signore, 
che io ricoveri la vista. 

E Gesù gli disse: Ricovera la vista; la tua fede 
ti ha salvato. 

Ed egli in quello stante ricoverò la vista, e lo 
seguitava, glorificando Iddio. E tutto il popolo, 
veduto ciò, diede lode a Dio. 

E GESÙ, essendo entrato in Gerico, passava per la 
città. 

Ed ecco un uomo, detto per nome Zaccheo, il quale 
era il capo de’ pubblicani, ed era ricco; 

e cercava di veder Gesù, per saper chi egli era; 
ma non poteva per la moltitudine, perciocchè egli 
era piccolo di statura. 

E corse innanzi, e salì sopra un sicomoro, per 
vederlo; perciocchè egli avea da passare per 
quella via. 

E come Gesù fu giunto a quel luogo, alzò gli 
occhi, e lo vide, e gli disse: Zaccheo, scendi 
giù prestamente, perciocchè oggi ho ad albergare 
in casa tua. 

Ed egli scese prestamente, e lo ricevette con 
allegrezza. 

E tutti, veduto ciò, mormoravano, dicendo: Egli 
è andato ad albergare in casa d’un uomo 
peccatore. 

E Zaccheo, presentatosi al Signore, gli disse: 
Signore, io dono la metà di tutti i miei beni 
a’ poveri; e se ho frodato alcuno, io gliene fo 
la restituzione a quattro doppi. 

E Gesù gli disse: Oggi è avvenuta salute a 
questa casa; poichè anche costui è figliuol 
d’Abrahamo. 

Perciocchè il Figliuol dell’uomo è venuto per 
cercare, e per salvare ciò ch’era perito. 

OR ascoltando essi queste cose, Gesù soggiunse, e 
disse una parabola; perciocchè egli era vicino a 
Gerusalemme, ed essi stimavano che il regno di Dio 
apparirebbe subito in quello stante. Disse 
adunque: 

Un uomo nobile andò in paese lontano, per prender 
la possession d’un regno, e poi tornare. 

E chiamati a sè dieci suoi servitori, diede loro 
dieci mine, e disse loro: Trafficate, finchè io 
venga. 

Or i suoi cittadini l’odiavano, e gli mandarono 
dietro un’ambasciata, dicendo: Noi non vogliamo 
che costui regni sopra di noi. 

Ed avvenne che quando egli fu ritornato, dopo aver 
presa la possessione del regno, comandò che gli 
fosser chiamati que’ servitori, a’ quali avea 
dati i denari, acciocchè sapesse quanto ciascuno 
avea guadagnato trafficando. 

E il primo si presentò, dicendo: Signore, la tua 
mina ne ha guadagnate altre dieci. 

Ed egli gli disse: Bene sta, buon servitore; 
perciocchè tu sei stato leale in cosa minima, 
abbi podestà sopra dieci città. 

Poi venne il secondo, dicendo: Signore, la tua 
mina ne ha guadagnate cinque. 

Ed egli disse ancora a costui: E tu sii sopra 
cinque città. 

Poi ne venne un altro, che disse: Signore, ecco la 
tua mina, la quale io ho tenuta riposta in uno 
sciugatoio. 

Perciocchè io ho avuto tema di te, perchè tu sei 
uomo aspro, e togli ciò che non hai messo, e 
mieti ciò che non hai seminato. 

E il suo signore gli disse: Io ti giudicherò per 
la tua propria bocca, malvagio servitore; tu 
sapevi che io sono uomo aspro, che tolgo ciò che 
non ho messo, e mieto ciò che non ho seminato; 

perchè dunque non desti i miei denari a’ 
banchieri, ed io, al mio ritorno, li avrei 
riscossi con frutto? 

Allora egli disse a coloro ch’erano ivi 
presenti: Toglietegli la mina, e datela a colui 
che ha le dieci mine. 

Ed essi gli dissero: Signore, egli ha dieci mine. 

Perciocchè io vi dico, che a chiunque ha sarà 
dato; ma, a chi non ha, eziandio quel ch’egli ha 
gli sarà tolto. 

Oltre a ciò, menate qua que’ miei nemici, che 
non hanno voluto che io regnassi sopra loro, e 
scannateli in mia presenza. 

ORA, avendo dette queste cose, egli andava 
innanzi, salendo in Gerusalemme. 

E come egli fu vicin di Betfage, e di Betania, 
presso al monte detto degli Ulivi, mandò due 
de’ suoi discepoli, dicendo: 

Andate nel castello, che è qui di rincontro; nel 
quale essendo entrati, troverete un puledro 
d’asino legato, sopra il quale niun uomo giammai 
montò; scioglietelo, e menatemelo. 

E se alcun vi domanda perchè voi lo sciogliete, 
ditegli così: Perciocchè il Signore ne ha 
bisogno. 

E coloro ch’erano mandati andarono, e trovarono 
come egli avea lor detto. 

E come essi scioglievano il puledro, i padroni 
d’esso dissero loro: Perchè sciogliete voi quel 
puledro? 

Ed essi dissero: Il Signore ne ha bisogno. 

E lo menarono a Gesù; e gettaron le lor vesti 
sopra il puledro, e vi fecero montar Gesù sopra. 

E mentre egli camminava, stendevan le lor veste 
nella via. 

E come egli già era presso della scesa del monte 
degli Ulivi, tutta la moltitudine de’ discepoli 
con allegrezza prese a lodare Iddio con gran voce, 
per tutte le potenti operazioni che avean vedute; 

dicendo: Benedetto sia il Re che viene nel nome 
del Signore; pace in cielo, e gloria ne’ luoghi 
altissimi! 

Ed alcuni de’ Farisei d’infra la moltitudine 
gli dissero: Maestro, sgrida i tuoi discepoli! 

Ed egli, rispondendo, disse loro: Io vi dico che 
se costoro si tacciono, le pietre grideranno. 

E come egli fu presso della città, veggendola, 
pianse sopra lei, dicendo: 

Oh! se tu ancora, almeno in questo giorno, avessi 
riconosciute le cose appartenenti alla tua pace! 
ma ora, esse son nascoste agli occhi tuoi. 

Perciocchè ti sopraggiungeranno giorni, ne’ 
quali i tuoi nemici ti faranno degli argini 
attorno, e ti circonderanno, e ti assedieranno 
d’ogn’intorno. 

Ed atterreranno te, e i tuoi figliuoli dentro di 
te; e non lasceranno in te pietra sopra pietra; 
perciocchè tu non hai riconosciuto il tempo della 
tua visitazione. 

POI, entrato nel tempio, prese a cacciare coloro 
che vendevano, e che comperavano in esso; 

dicendo loro: Egli è scritto: La casa mia è casa 
di orazione; ma voi ne avete fatta una spelonca di 
ladroni. 

Ed ogni giorno egli insegnava nel tempio. Ed i 
principali sacerdoti, e gli Scribi, e i capi del 
popolo cercavano di farlo morire. 

E non trovavano che cosa potesser fare, 
perciocchè tutto il popolo pendeva dalla sua 
bocca, ascoltandolo. 

ED avvenne un di que’ giorni, che, mentre egli 
insegnava il popolo nel tempio, ed evangelizzava, 
i principali sacerdoti, e gli Scribi, con gli 
anziani, sopraggiunsero. 

E gli dissero: Dicci di quale autorità tu fai 
coteste cose; o, chi è colui che ti ha data 
cotesta autorità. 

Ed egli, rispondendo, disse loro: Anch’io vi 
domanderò una cosa; e voi ditemela: 

Il battesimo di Giovanni era egli dal cielo, o 
dagli uomini? 

Ed essi ragionavan fra loro, dicendo: Se diciamo 
che era dal cielo, egli ci dirà: Perchè dunque 
non gli credeste? 

Se altresì diciamo che era dagli uomini, tutto il 
popolo ci lapiderà; perciocchè egli è persuaso 
che Giovanni era profeta. 

Risposero adunque che non sapevano onde egli 
fosse. 

E Gesù disse loro: Io ancora non vi dirò di 
quale autorità io fo queste cose. 

POI prese a dire al popolo questa parabola. Un 
uomo piantò una vigna, e l’allogò a certi 
lavoratori, e se ne andò in viaggio, e dimorò 
fuori lungo tempo. 

E nella stagione mandò un servitore a que’ 
lavoratori, acciocchè gli desser del frutto della 
vigna; ma i lavoratori, battutolo, lo rimandarono 
vuoto. 

Ed egli di nuovo vi mandò un altro servitore; ma 
essi, battuto ancora lui, e vituperatolo, lo 
rimandarono vuoto. 

Ed egli ne mandò ancora un terzo; ma essi, ferito 
ancora costui, lo cacciarono. 

E il signor della vigna disse: Che farò? io vi 
manderò il mio diletto figliuolo; forse, quando 
lo vedranno, gli porteranno rispetto. 

Ma i lavoratori, vedutolo, ragionaron fra loro, 
dicendo: Costui è l’erede; venite, uccidiamolo, 
acciocchè l’eredità divenga nostra. 

E, cacciatolo fuor della vigna, l’uccisero. Che 
farà loro adunque il signor della vigna? 

Egli verrà, e distruggerà que’ lavoratori, e 
darà la vigna ad altri. Ma essi, udito ciò, 
dissero: Così non sia. 

Ed egli, riguardatili in faccia, disse: Che cosa 
adunque è questo ch’è scritto: La pietra che 
gli edificatori hanno riprovata è divenuta il 
capo del cantone? 

Chiunque caderà sopra quella pietra sarà 
fiaccato, ed ella triterà colui sopra cui ella 
caderà. 

ED i principali sacerdoti, e gli Scribi, cercavano 
in quella stessa ora di mettergli le mani addosso, 
perciocchè riconobbero ch’egli avea detta 
quella parabola contro a loro; ma temettero il 
popolo. 

E, spiandolo, gli mandarono degl’insidiatori, 
che simulassero d’esser giusti, per 
soprapprenderlo in parole; per darlo in man della 
signoria, ed alla podestà del governatore. 

E quelli gli fecero una domanda, dicendo: Maestro, 
noi sappiamo che tu parli ed insegni dirittamente, 
e che non hai riguardo alla qualità delle 
persone, ma insegni la via di Dio in verità; 

ecci egli lecito di pagare il tributo a Cesare, o 
no? 

Ed egli, avvedutosi della loro astuzia, disse 
loro: Perchè mi tentate? 

Mostratemi un denaro; di cui porta egli la figura, 
e la soprascritta? Ed essi, rispondendo, dissero: 
Di Cesare. 

Ed egli disse loro: Rendete adunque a Cesare le 
cose di Cesare, e a Dio le cose di Dio. 

E non lo poterono soprapprendere in parole davanti 
al popolo; e, maravigliatisi della sua risposta, 
si tacquero. 

OR alcuni de’ Sadducei, i quali pretendono non 
esservi risurrezione, accostatisi, lo domandarono, 
dicendo: 

Maestro, Mosè ci ha scritto, che se il fratello 
d’alcuno muore avendo moglie, e muore senza 
figliuoli, il suo fratello prenda la moglie, e 
susciti progenie al suo fratello. 

Or vi furono sette fratelli; e il primo, presa 
moglie, morì senza figliuoli. 

E il secondo prese quella moglie, e morì 
anch’egli senza figliuoli. 

Poi il terzo la prese; e simigliantemente tutti e 
sette; e morirono senza aver lasciati figliuoli. 

Ora, dopo tutti, morì anche la donna. 

Nella risurrezione adunque, di chi di loro sarà 
ella moglie? poichè tutti e sette l’hanno avuta 
per moglie. 

E Gesù, rispondendo, disse loro: I figliuoli di 
questo secolo sposano, e son maritati; 

ma coloro che saranno reputati degni d’ottener 
quel secolo, e la risurrezion de’ morti, non 
isposano, e non son maritati. 

Perciocchè ancora non possono più morire; 
poichè siano pari agli angeli; e son figliuoli di 
Dio, essendo figliuoli della risurrezione. 

Or che i morti risuscitino, Mosè stesso lo 
dichiarò presso al pruno, quando egli nomina il 
Signore l’Iddio d’Abrahamo, e l’Iddio 
d’Isacco, e l’Iddio di Giacobbe. 

Or egli non è Dio de’ morti, anzi de’ 
viventi; poichè tutti vivono per lui. 

Ed alcuni degli Scribi gli fecer motto, e dissero: 
Maestro, bene hai detto. 

E non ardirono più fargli alcuna domanda. 

ED egli disse loro: Come dicono che il Cristo sia 
figliuolo di Davide? 

E pur Davide stesso, nel libro de’ Salmi, dice: 
Il Signore ha detto al mio Signore: Siedi alla mia 
destra, 

finchè io abbia posti i tuoi nemici per 
iscannello de’ tuoi piedi. 

Davide adunque lo chiama Signore. E come è egli 
suo figliuolo? 

ORA, mentre tutto il popolo stava ascoltando, egli 
disse a’ suoi discepoli. 

Guardatevi dagli Scribi, i quali volentieri 
passeggiano in vesti lunghe, ed amano le 
salutazioni nelle piazze, e i primi seggi nelle 
raunanze, e i primi luoghi ne’ conviti. 

I quali divorano le case delle vedove, eziandio 
sotto specie di far lunghe orazioni; essi ne 
riceveranno maggior condannazione. 

OR Gesù, riguardando, vide i ricchi che gettavano 
i lor doni nella cassa delle offerte. 

Vide ancora una vedova poveretta, la qual vi 
gettava due piccioli. 

E disse: Io vi dico in verità, che questa povera 
vedova ha gettato più di tutti gli altri. 

Perciocchè tutti costoro hanno gettato nelle 
offerte di Dio di ciò che soprabbonda loro; ma 
costei vi ha gettato della sua inopia, tutta la 
sostanza ch’ella avea. 

POI appresso, dicendo alcuni del tempio, ch’esso 
era adorno di belle pietre, e d’offerte, egli 
disse: 

Quant’è a queste cose che voi riguardate, 
verranno i giorni, che non sarà lasciata pietra 
sopra pietra che non sia diroccata. 

Ed essi lo domandarono, dicendo: Maestro, quando 
avverranno dunque queste cose? e qual sarà il 
segno del tempo, nel qual queste cose devono 
avvenire? 

Ed egli disse: Guardate che non siate sedotti; 
perciocchè molti verranno sotto il mio nome, 
dicendo: Io son desso; e: Il tempo è giunto. Non 
andate adunque dietro a loro. 

Ora, quando udirete guerre, e turbamenti, non 
siate spaventati; perciocchè conviene che queste 
cose avvengano prima; ma non però subito appresso 
sarà la fine. 

Allora disse loro: Una gente si leverà contro 
all’altra gente, ed un regno contro all’altro. 

E in ogni luogo vi saranno gran tremoti, e fami, e 
pestilenze; vi saranno eziandio de’ prodigi 
spaventevoli, e dei gran segni dal cielo. 

Ma, avanti tutte queste cose, metteranno le mani 
sopra voi, e vi perseguiranno, dandovi in man 
delle raunanze, e mettendovi in prigione; 
traendovi ai re, ed a’ rettori, per lo mio nome. 

Ma ciò vi riuscirà in testimonianza. 

Mettetevi adunque in cuore di non premeditar come 
risponderete a vostra difesa. 

Perciocchè io vi darò bocca, e sapienza, alla 
quale non potranno contradire, nè contrastare 
tutti i vostri avversari. 

Or voi sarete traditi, eziandio da padri, e da 
madri, e da fratelli, e da parenti, e da amici; e 
ne faran morir di voi. 

E sarete odiati da tutti per lo mio nome. 

Ma pure un capello del vostro capo non perirà. 

Possederete le anime vostre per la vostra 
pazienza. 

ORA, quando vedrete Gerusalemme circondata 
d’eserciti, sappiate che allora la sua 
distruzione è vicina. 

Allora coloro che saranno nella Giudea fuggano 
a’ monti; e coloro che saranno dentro d’essa 
dipartansi; e coloro che saranno su per li campi 
non entrino in essa. 

Perciocchè que’ giorni saranno giorni di 
vendetta; acciocchè tutte le cose che sono 
scritte sieno adempiute. 

Ora, guai alle gravide, ed a quelle che latteranno 
a que’ dì! perciocchè vi sarà gran distretta 
nel paese, ed ira sopra questo popolo. 

E caderanno per lo taglio della spada, e saranno 
menati in cattività fra tutte le genti; e 
Gerusalemme sarà calpestata da’ Gentili, 
finchè i tempi de’ Gentili sieno compiuti. 

POI appresso, vi saranno segni nel sole, e nella 
luna, e nelle stelle; e in terra, angoscia delle 
genti con ismarrimento; rimbombando il mare e il 
fiotto; 

gli uomini, spasimando di paura, e d’aspettazion 
delle cose che sopraggiungeranno al mondo; 
perciocchè le potenze de’ cieli saranno 
scrollate. 

Ed allora vedranno il Figliuol dell’uomo venire 
in una nuvola, con potenza, e gran gloria. 

Ora, quando queste cose cominceranno ad avvenire, 
riguardate ad alto, e alzate le vostre teste; 
perciocchè la vostra redenzione è vicina. 

E disse loro una similitudine: Riguardate il fico, 
e tutti gli alberi. 

Quando già hanno germogliato, voi, veggendolo, 
riconoscete da voi stessi che già la state è 
vicina. 

Così ancora voi, quando vedrete avvenir queste 
cose, sappiate che il regno di Dio è vicino. 

Io vi dico in verità, che questa età non 
passerà, finchè tutte queste cose non sieno 
avvenute. 

Il cielo e la terra passeranno; ma le mie parole 
non passeranno. 

OR guardatevi, che talora i vostri cuori non sieno 
aggravati d’ingordigia, nè d’ebbrezza, nè 
delle sollecitudini di questa vita; e che quel 
giorno di subito improvviso non vi sopravvenga. 

Perciocchè, a guisa di laccio, egli 
sopraggiungerà a tutti coloro che abitano sopra 
la faccia di tutta la terra. 

Vegliate adunque, orando in ogni tempo, acciocchè 
siate reputati degni di scampar tutte le cose che 
devono avvenire; e di comparire davanti al 
Figliuol dell’uomo. 

Or di giorno egli insegnava nel tempio, e le 
notti, uscito fuori, dimorava in sul monte detto 
degli Ulivi. 

E tutto il popolo, la mattina a buon’ora, veniva 
a lui, nel tempio, per udirlo. 

OR la festa degli azzimi, detta la pasqua, si 
avvicinava. 

E i principali sacerdoti, e gli Scribi, cercavano 
come lo farebbero morire, perciocchè temevano il 
popolo. 

Or Satana entrò in Giuda, detto per soprannome 
Iscariot, il quale era del numero de’ dodici. 

Ed egli andò, e ragionò co’ principali 
sacerdoti, e co’ capitani, come egli lo 
metterebbe loro nelle mani. 

Ed essi se ne rallegrarono, e patteggiarono con 
lui di dargli danari. 

Ed egli promise di darglielo nelle mani; e cercava 
opportunità di farlo senza tumulto. 

OR venne il giorno degli azzimi, nel qual 
conveniva sacrificar la pasqua. 

E Gesù mandò Pietro e Giovanni, dicendo: Andate, 
apparecchiateci la pasqua, acciocchè la mangiamo. 

Ed essi gli dissero: Ove vuoi che 
l’apparecchiamo? 

Ed egli disse loro: Ecco, quando sarete entrati 
nella città, voi scontrerete un uomo, portando un 
testo pien d’acqua; seguitatelo nella casa 
ov’egli entrerà. 

E dite al padron della casa: Il Maestro ti manda a 
dire: Ov’è la stanza, nella quale io mangerò 
la pasqua co’ miei discepoli? 

Ed esso vi mostrerà una gran sala acconcia; quivi 
apparecchiate la pasqua. 

Essi dunque, andati, trovaron come egli avea lor 
detto, ed apparecchiaron la pasqua. 

E quando l’ora fu venuta, egli si mise a tavola, 
co’ dodici apostoli. 

Ed egli disse loro: Io ho grandemente desiderato 
di mangiar questa pasqua con voi, innanzi che io 
soffra. 

Perciocchè io vi dico che non ne mangerò più, 
finchè tutto sia compiuto nel regno di Dio. 

Ed avendo preso il calice, rendè grazie, e disse: 
Prendete questo calice, e distribuitelo tra voi; 

perciocchè, io vi dico che non berrò più del 
frutto della vigna, finchè il regno di Dio sia 
venuto. 

Poi, avendo preso il pane, rendè grazie, e lo 
ruppe, e lo diede loro, dicendo: Quest’è il mio 
corpo, il quale è dato per voi; fate questo in 
rammemorazione di me. 

Parimente ancora, dopo aver cenato, diede loro il 
calice, dicendo: Questo calice è il nuovo patto 
nel mio sangue, il quale è sparso per voi. 

Nel rimanente, ecco, la mano di colui che mi 
tradisce è meco a tavola. 

E il Figliuol dell’uomo certo se ne va, secondo 
ch’è determinato; ma, guai a quell’uomo per 
cui egli è tradito! 

Ed essi cominciarono a domandarsi gli uni gli 
altri, chi fosse pur quel di loro che farebbe 
ciò. 

OR nacque ancora fra loro una contesa, chi di loro 
paresse che fosse il maggiore. 

Ma egli disse loro: I re delle genti le 
signoreggiano, e coloro che hanno podestà sopra 
esse son chiamati benefattori. 

Ma non già così voi; anzi, il maggiore fra voi 
sia come il minore, e quel che regge come quel che 
ministra. 

Perciocchè, quale è il maggiore, colui ch’è a 
tavola, o pur colui che serve? non è egli colui 
ch’è a tavola? or io sono in mezzo di voi come 
colui che serve. 

Or voi siete quelli che siete perseverati meco 
nelle mie tentazioni. 

Ed io altresì vi dispongo il regno, siccome il 
Padre mio me l’ha disposto; 

acciocchè voi mangiate, e beviate, alla mia 
tavola, nel mio regno; e sediate sopra de’ 
troni, giudicando le dodici tribù d’Israele. 

IL Signore disse ancora: Simone, Simone, ecco, 
Satana ha richiesto di vagliarvi, come si vaglia 
il grano. 

Ma io ho pregato per te, acciocchè la tua fede 
non venga meno; e tu, quando un giorno sarai 
convertito, conferma i tuoi fratelli. 

Ma egli disse: Signore, io son presto ad andar 
teco, e in prigione, ed alla morte. 

Ma Gesù disse: Pietro, io ti dico che il gallo 
non canterà oggi, prima che tu non abbi negato 
tre volte di conoscermi. 

POI disse loro: Quando io vi ho mandati senza 
borsa, e senza tasca, e senza scarpe, avete voi 
avuto mancamento di cosa alcuna? Ed essi dissero: 
Di niuna. 

Disse loro adunque: Ma ora, chi ha una borsa 
tolgala; parimente ancora una tasca; e chi non ne 
ha venda la sua vesta, e comperi una spada. 

Perciocchè, io vi dico che conviene che eziandio 
questo ch’è scritto sia adempiuto in me: Ed 
egli è stato annoverato fra i malfattori. 
Perciocchè le cose, che sono scritte di me, hanno 
il lor compimento. 

Ed essi dissero: Signore, ecco qui due spade. Ed 
egli disse loro: Basta. 

POI, essendo uscito, andò, secondo la sua usanza, 
al monte degli Ulivi; e i suoi discepoli lo 
seguitavano anch’essi. 

E giunto al luogo, disse loro: Orate, che non 
entriate in tentazione. 

Allora egli fu divelto da loro, quasi per una 
gettata di pietra; 

e postosi in ginocchioni, orava, dicendo: Padre, 
oh! volessi tu trasportar da me questo calice! ma 
pure, non la mia volontà, me la tua sia fatta. 

Ed un angelo gli apparve dal cielo confortandolo. 

Ed egli, essendo in agonia, orava vie più 
intentamente; e il suo sudore divenne simile a 
grumoli di sangue, che cadevano in terra. 

Poi, levatosi dall’orazione, venne ai suoi 
discepoli, e trovò che dormivano di tristizia. 

E disse loro: Perchè dormite? levatevi, ed orate, 
che non entriate in tentazione. 

ORA, mentre egli parlava ancora, ecco una turba; e 
colui che si chiamava Giuda, uno de’ dodici, 
andava davanti a loro, e si accostò a Gesù per 
baciarlo; perciocchè egli avea loro dato questo 
segno: Colui chi io bacerò è desso. 

E Gesù gli disse: Giuda, tradisci tu il Figliuol 
dell’uomo con un bacio? 

E coloro ch’erano della compagnia di Gesù, 
veggendo che cosa era per avvenire, dissero: 
Signore, percoteremo noi con la spada? 

Ed un certo di loro percosse il servitore del 
sommo sacerdote, e gli spiccò l’orecchio 
destro. 

Ma Gesù fece lor motto, e disse: Lasciate, basta! 
E, toccato l’orecchio di colui, lo guarì. 

E Gesù disse a’ principali sacerdoti, ed a’ 
capi del tempio, ed agli anziani, che eran venuti 
contro a lui: Voi siete usciti contro a me con 
ispade, e con aste, come contro ad un ladrone. 

Mentre io era con voi tuttodì nel tempio, voi non 
metteste mai le mani sopra me; ma quest’è 
l’ora vostra, e la podestà delle tenebre. 

ED essi lo presero, e lo menarono, e lo condussero 
dentro alla casa del sommo sacerdote; e Pietro lo 
seguitava da lungi. 

Ed avendo essi acceso del fuoco in mezzo della 
corte, ed essendosi posti a sedere insieme, Pietro 
si sedette nel mezzo di loro. 

Or una certa fanticella, vedutolo seder presso del 
fuoco, e guardatolo fiso, disse: Anche costui era 
con lui. 

Ma egli lo rinnegò, dicendo: Donna, io nol 
conosco. 

E, poco appresso, un altro, vedutolo, gli disse: 
Anche tu sei di quelli. Ma Pietro disse: O uomo, 
non sono. 

E, infraposto lo spazio quasi d’un’ora, un 
certo altro affermava lo stesso, dicendo: In 
verità, anche costui era con lui; perciocchè 
egli è Galileo. 

Ma Pietro disse: O uomo, io non so quel che tu 
dici. E subito, parlando egli ancora, il gallo 
cantò. 

E il Signore, rivoltosi, riguardò Pietro. E 
Pietro si rammentò la parola del Signore, come 
egli gli avea detto: Avanti che il gallo canti, tu 
mi rinnegherai tre volte. 

E Pietro se ne uscì, e pianse amaramente. 

E COLORO che tenevano Gesù lo schernivano, 
percotendolo. 

E velatigli gli occhi, lo percotevano in su la 
faccia; e lo domandavano, dicendo: Indovina chi è 
colui che ti ha percosso. 

Molte altre cose ancora dicevano contro a lui, 
bestemmiando. 

Poi, come fu giorno, gli anziani del popolo, i 
principali sacerdoti, e gli Scribi, si raunarono, 
e lo menarono nel lor concistoro. 

E gli dissero: Sei tu il Cristo? diccelo. Ed egli 
disse loro: Benchè io vel dica, voi nol 
crederete. 

E se altresì io vi fo qualche domanda, voi non mi 
risponderete, e non mi lascerete andare. 

Da ora innanzi il Figliuol dell’uomo sederà 
alla destra della potenza di Dio. 

E tutti dissero: Sei tu adunque il Figliuol di 
Dio? Ed egli disse loro: Voi lo dite, perciocchè 
io lo sono. 

Ed essi dissero: Che abbiam più bisogno di 
testimonianza? poichè noi stessi l’abbiamo 
udito dalla sua propria bocca. 

ALLORA tutta la moltitudine di loro si levò, e lo 
menò a Pilato. 

E cominciarono ad accusarlo, dicendo: Noi abbiam 
trovato costui sovvertendo la nazione, e 
divietando di dare i tributi a Cesare, dicendo sè 
esser il Cristo, il Re. 

E Pilato lo domandò, dicendo: Sei tu il Re de’ 
Giudei? Ed egli, rispondendogli, disse: Tu lo 
dici. 

E Pilato disse a’ principali sacerdoti, ed alle 
turbe: Io non trovo maleficio alcuno in 
quest’uomo. 

Ma essi facevan forza, dicendo: Egli commuove il 
popolo, insegnando per tutta la Giudea, avendo 
cominciato da Galilea fin qua. 

Allora Pilato, avendo udito nominar Galilea, 
domandò se quell’uomo era Galileo. 

E, risaputo ch’egli era della giurisdizione di 
Erode, lo rimandò ad Erode, il quale era anche 
egli in Gerusalemme a que’ dì. 

Ed Erode, veduto Gesù, se ne rallegrò 
grandemente; perciocchè da molto tempo desiderava 
di vederlo; perchè avea udite molte cose di lui, 
e sperava veder fargli qualche miracolo. 

E lo domandò per molti ragionamenti; ma egli non 
gli rispose nulla. 

Ed i principali sacerdoti, e gli Scribi, 
comparvero quivi, accusandolo con grande sforzo. 

Ma Erode, co’ suoi soldati, dopo averlo 
sprezzato, e schernito, lo vestì d’una veste 
bianca, e lo rimandò a Pilato. 

Ed Erode e Pilato divennero amici insieme in quel 
giorno; perciocchè per l’addietro erano stati 
in inimicizia fra loro. 

E Pilato, chiamati insieme i principali sacerdoti, 
ed i magistrati, e il popolo, disse loro: 

Voi mi avete fatto comparir quest’uomo davanti, 
come se egli sviasse il popolo; ed ecco, avendolo 
io in presenza vostra esaminato, non ho trovato in 
lui alcun maleficio di quelli de’ quali 
l’accusate. 

Ma non pure Erode; poichè io vi ho mandati a lui; 
ed ecco, non gli è stato fatto nulla, onde egli 
sia giudicato degno di morte. 

Io adunque lo castigherò, e poi lo libererò. 

Or gli conveniva di necessità liberar loro uno, 
ogni dì di festa. 

E tutta la moltitudine gridò, dicendo: Togli 
costui, e liberaci Barabba. 

Costui era stato incarcerato per una sedizione, 
fatta nella città, con omicidio. 

Perciò Pilato da capo parlò loro, desiderando 
liberar Gesù. 

Ma essi gridavano in contrario, dicendo: 
Crocifiggilo, crocifiggilo. 

Ed egli, la terza volta, disse loro: Ma pure, che 
male ha fatto costui? io non ho trovato in lui 
maleficio alcuno degno di morte. Io adunque lo 
castigherò, e poi lo libererò. 

Ma essi facevano istanza con gran grida, chiedendo 
che fosse crocifisso; e le lor grida e quelle 
de’ principali sacerdoti, si rinforzavano. 

E Pilato pronunziò che fosse fatto ciò che 
chiedevano. 

E liberò loro colui ch’era stato incarcerato 
per sedizione, e per omicidio, il quale essi 
aveano chiesto; e rimise Gesù alla lor volontà. 

E COME essi lo menavano, presero un certo Simon 
Cireneo, che veniva da’ campi, e gli misero 
addosso la croce, per portarla dietro a Gesù. 

Or una gran moltitudine di popolo, e di donne, lo 
seguitava, le quali ancora facevano cordoglio, e 
lo lamentavano. 

Ma Gesù, rivoltosi a loro, disse: Figliuole di 
Gerusalemme, non piangete per me; anzi, piangete 
per voi stesse, e per li vostri figliuoli. 

Perciocchè, ecco, i giorni vengono che altri 
dirà: Beate le sterili! e beati i corpi che non 
hanno partorito, e le mammelle che non hanno 
lattato! 

Allora prenderanno a dire ai monti: Cadeteci 
addosso; ed a’ colli: Copriteci. 

Perciocchè, se fanno queste cose al legno verde, 
che sarà egli fatto al secco? 

Or due altri ancora, ch’erano malfattori, erano 
menati con lui, per esser fatti morire. 

E QUANDO furono andati al luogo, detto del 
Teschio, crocifissero quivi lui, e i malfattori, 
l’uno a destra, e l’altro a sinistra. 

E Gesù diceva: Padre, perdona loro, perciocchè 
non sanno quel che fanno. Poi, avendo fatte delle 
parti de’ suoi vestimenti, trassero le sorti. 

E il popolo stava quivi, riguardando; ed anche i 
rettori, insiem col popolo, lo beffavano, dicendo: 
Egli ha salvati gli altri, salvi sè stesso, se 
pur costui è il Cristo, l’Eletto di Dio. 

Or i soldati ancora lo schernivano, accostandosi, 
e presentandogli dell’aceto; e dicendo: 

Se tu sei il Re de’ Giudei, salva te stesso. 

Or vi era anche questo titolo, di sopra al suo 
capo, scritto in lettere greche, romane, ed 
ebraiche: COSTUI È IL RE DE’ GIUDEI. 

Or l’uno de’ malfattori appiccati lo 
ingiuriava, dicendo: Se tu sei il Cristo, salva te 
stesso, e noi. 

Ma l’altro, rispondendo, lo sgridava, dicendo: 
Non hai tu timore, non pur di Dio, essendo nel 
medesimo supplizio? 

E noi di vero vi siam giustamente, perciocchè 
riceviamo la condegna pena de’ nostri fatti; ma 
costui non ha commesso alcun misfatto. 

Poi disse a Gesù: Signore, ricordati di me, 
quando sarai venuto nel tuo regno. 

E Gesù gli disse: Io ti dico in verità, che oggi 
tu sarai meco in paradiso. 

Or era intorno delle sei ore, e si fecer tenebre 
sopra tutta la terra, infino alle nove. 

E il sole scurò, e la cortina del tempio si 
fendè per lo mezzo. 

E Gesù, dopo aver gridato con gran voce, disse: 
Padre, io rimetto lo spirito mio nelle tue mani. E 
detto questo, rendè lo spirito. 

E il centurione, veduto ciò ch’era avvenuto, 
glorificò Iddio, dicendo: Veramente quest’uomo 
era giusto. 

E tutte le turbe, che si erano raunate a questo 
spettacolo, vedute le cose ch’erano avvenute, se 
ne tornarono, battendosì il petto. 

ORA, tutti i suoi conoscenti, e le donne che 
l’aveano insieme seguitato da Galilea, si 
fermarono da lontano, riguardando queste cose. 

Ed ecco un certo uomo, chiamato per nome Giuseppe, 
ch’era consigliere, uomo da bene, e diritto; 

il qual non avea acconsentito al consiglio, nè 
all’atto loro; ed era da Arimatea, città de’ 
Giudei; ed aspettava anch’egli il regno di Dio; 

costui venne a Pilato, e chiese il corpo di Gesù. 

E trattolo giù di croce, l’involse in un 
lenzuolo, e lo mise in un monumento tagliato in 
una roccia, nel quale niuno era stato ancora 
posto. 

Or quel giorno era la preparazion della festa, e 
il sabato soprastava. 

E le donne, le quali eran venute insieme da 
Galilea con Gesù, avendo seguitato Giuseppe, 
riguardarono il monumento, e come il corpo 
d’esso vi era posto. 

Ed essendosene tornate, apparecchiarono degli 
aromati, e degli olii odoriferi, e si riposarono 
il sabato, secondo il comandamento. 

E NEL primo giorno della settimana, la mattina 
molto per tempo, esse, e certe altre con loro, 
vennero al monumento, portando gli aromati che 
aveano preparati. 

E trovarono la pietra rotolata dal monumento. 

Ed entrate dentro, non trovarono il corpo del 
Signore Gesù. 

E mentre stavano perplesse di ciò, ecco, due 
uomini sopraggiunsero loro, in vestimenti 
folgoranti. 

I quali, essendo esse impaurite, e chinando la 
faccia a terra, disser loro: Perchè cercate il 
vivente tra i morti? 

Egli non è qui, ma è risuscitato; ricordatevi 
come egli vi parlò, mentre era ancora in Galilea; 

dicendo che conveniva che il Figliuol dell’uomo 
fosse dato nelle mani degli uomini peccatori, e 
fosse crocifisso, ed al terzo giorno risuscitasse. 

Ed esse si ricordarono delle parole di esso. 

Ed essendosene tornate dal monumento, rapportarono 
tutte queste cose agli undici, ed a tutti gli 
altri. 

Or quelle che dissero queste cose agli apostoli 
erano Maria Maddalena, e Giovanna, e Maria, madre 
di Giacomo; e le altre ch’eran con loro. 

Ma le lor parole parvero loro un vaneggiare, e non 
credettero loro. 

Ma pur Pietro, levatosi, corse al monumento; ed 
avendo guardato dentro, non vide altro che le 
lenzuola, che giacevano quivi; e se ne andò, 
maravigliandosi tra sè stesso di ciò ch’era 
avvenuto. 

OR ecco, due di loro in quello stesso giorno 
andavano in un castello, il cui nome era Emmaus, 
distante da Gerusalemme sessanta stadi. 

Ed essi ragionavan fra loro di tutte queste cose, 
ch’erano avvenute. 

Ed avvenne che mentre ragionavano e discorrevano 
insieme, Gesù si accostò, e si mise a camminar 
con loro. 

Or gli occhi loro erano ritenuti, per non 
conoscerlo. 

Ed egli disse loro: Quali son questi ragionamenti, 
che voi tenete tra voi, camminando? e perchè 
siete mesti? 

E l’uno, il cui nome era Cleopa, rispondendo, 
gli disse: Tu solo, dimorando in Gerusalemme, non 
sai le cose che in essa sono avvenute in questi 
giorni? 

Ed egli disse loro: Quali? Ed essi gli dissero: Il 
fatto di Gesù Nazareno, il quale era un uomo 
profeta, potente in opere, e in parole, davanti a 
Dio, e davanti a tutto il popolo. 

E come i principali sacerdoti, ed i nostri 
magistrati l’hanno dato ad esser giudicato a 
morte, e l’hanno crocifisso. 

Or noi speravamo ch’egli fosse colui che avesse 
a riscattare Israele; ma ancora, oltre a tutto 
ciò, benchè sieno tre giorni che queste cose 
sono avvenute, 

certe donne d’infra noi ci hanno fatti stupire; 
perciocchè, essendo andate la mattina a 
buon’ora al monumento, 

e non avendo trovato il corpo d’esso, son 
venute, dicendo d’aver veduta una visione 
d’angeli, i quali dicono ch’egli vive. 

Ed alcuni de’ nostri sono andati al monumento, 
ed hanno trovato così, come le donne avean detto; 
ma non han veduto Gesù. 

Allora egli disse loro: O insensati, e tardi di 
cuore a credere a tutte le cose che i profeti 
hanno dette! 

Non conveniva egli che il Cristo sofferisse queste 
cose, e così entrasse nella sua gloria? 

E cominciando da Mosè, e seguendo per tutti i 
profeti, dichiarò loro in tutte le scritture le 
cose ch’erano di lui. 

Ed essendo giunti al castello, ove andavano, egli 
fece vista d’andar più lungi. 

Ma essi gli fecer forza, dicendo: Rimani con noi, 
perciocchè ei si fa sera, e il giorno è già 
dichinato. Egli adunque entrò nell’albergo, per 
rimaner con loro. 

E quando egli si fu messo a tavola con loro, prese 
il pane, e fece la benedizione; e rottolo, lo 
distribuì loro. 

E gli occhi loro furono aperti, e lo riconobbero; 
ma egli sparì da loro. 

Ed essi dissero l’uno all’altro: Non ardeva il 
cuor nostro in noi, mentre egli ci parlava per la 
via, e ci apriva le scritture? 

E in quella stessa ora si levarono, e ritornarono 
in Gerusalemme, e trovarono raunati gli undici, e 
quelli ch’erano con loro. 

I quali dicevano: Il Signore è veramente 
risuscitato, ed è apparito a Simone. 

Ed essi ancora raccontarono le cose avvenute loro 
per la via, e come egli era stato riconosciuto da 
loro nel rompere il pane. 

ORA, mentre essi ragionavano queste cose, Gesù 
stesso comparve nel mezzo di loro, e disse loro: 
Pace a voi. 

Ma essi, smarriti, ed impauriti, pensavano vedere 
uno spirito. 

Ed egli disse loro: Perchè siete turbati? e 
perchè salgono ragionamenti ne’ cuori vostri? 

Vedete le mie mani, e i miei piedi; perciocchè io 
son desso; palpatemi, e vedete; poichè uno 
spirito non ha carne, nè ossa, come mi vedete 
avere. 

E detto questo, mostrò loro le mani, e i piedi. 

Ma, non credendo essi ancora per l’allegrezza, e 
maravigliandosi, egli disse loro: Avete voi qui 
alcuna cosa da mangiare? 

Ed essi gli diedero un pezzo di pesce arrostito, e 
di un fiale di miele. 

Ed egli presolo, mangiò in lor presenza. 

Poi disse loro: Questi sono i ragionamenti che io 
vi teneva, essendo ancora con voi: che conveniva 
che tutte le cose scritte di me nella legge di 
Mosè, e ne’ profeti, e ne’ salmi, fossero 
adempiute. 

Allora egli aperse loro la mente, per intendere le 
scritture. 

E disse loro: Così è scritto, e così conveniva 
che il Cristo sofferisse, ed al terzo giorno 
risuscitasse da’ morti; 

e che nel suo nome si predicasse ravvedimento, e 
remission dei peccati, fra tutte le genti, 
cominciando da Gerusalemme. 

Or voi siete testimoni di queste cose. 

Ed ecco, io mando sopra voi la promessa del Padre 
mio; or voi, dimorate nella città di Gerusalemme, 
finchè siate rivestiti della virtù da alto. 

POI li menò fuori fino in Betania; e, levate le 
mani in alto, li benedisse. 

Ed avvenne che mentre egli li benediceva, si 
dipartì da loro, ed era portato in su nel cielo. 

Ed essi, adoratolo, ritornarono in Gerusalemme con 
grande allegrezza. 

Ed erano del continuo nel tempio, lodando, e 
benedicendo Iddio. Amen. 

NEL principio la Parola era, e la Parola era appo 
Dio, e la Parola era Dio. 

Essa era nel principio appo Dio. 

Ogni cosa è stata fatta per mezzo di essa; e 
senz’essa niuna cosa fatta è stata fatta. 

In lei era la vita, e la vita era la luce degli 
uomini. 

E la luce riluce nelle tenebre, e le tenebre non 
l’hanno compresa. 

Vi fu un uomo mandato da Dio, il cui nome era 
Giovanni. 

Costui venne per testimonianza, affin di 
testimoniar della Luce, acciocchè tutti 
credessero per mezzo di lui. 

Egli non era la Luce, anzi era mandato per 
testimoniar della Luce. 

Colui, che è la Luce vera, la quale illumina ogni 
uomo che viene nel mondo, era. 

Era nel mondo, e il mondo è stato fatto per mezzo 
d’esso; ma il mondo non l’ha conosciuto. 

Egli è venuto in casa sua, ed i suoi non 
l’hanno ricevuto. 

Ma, a tutti coloro che l’hanno ricevuto, i quali 
credono nel suo nome, egli ha data questa ragione, 
d’esser fatti figliuoli di Dio; 

i quali, non di sangue, nè di volontà di carne, 
nè di volontà d’uomo, ma son nati di Dio. 

E la Parola è stata fatta carne, ed è abitata 
fra noi e noi abbiam contemplata la sua gloria, 
gloria, come dell’unigenito proceduto dal Padre, 
piena di grazia, e di verità. 

GIOVANNI testimoniò di lui, e gridò, dicendo: 
Costui è quel di cui io diceva: Colui che viene 
dietro a me mi è antiposto, perciocchè egli era 
prima di me. 

E noi tutti abbiamo ricevuto della sua pienezza, e 
grazia per grazia. 

Perciocchè la legge è stata data per mezzo di 
Mosè, ma la grazia, e la verità sono venute per 
mezzo di Gesù Cristo. 

Niuno vide giammai Iddio; l’unigenito Figliuolo, 
ch’è nel seno del Padre, è quel che l’ha 
dichiarato. 

E questa è la testimonianza di Giovanni, quando i 
Giudei da Gerusalemme mandarono de’ sacerdoti, e 
de’ Leviti, per domandargli: Tu chi sei? 

Ed egli riconobbe chi egli era, e nol negò; anzi 
lo riconobbe, dicendo: Io non sono il Cristo. 

Ed essi gli domandarono: Che sei dunque? Sei tu 
Elia? Ed egli disse: Io nol sono. Sei tu il 
Profeta? Ed egli rispose: No. 

Essi adunque gli dissero Chi sei? acciocchè 
rendiamo risposta a coloro che ci hanno mandati; 
che dici tu di te stesso? 

Egli disse: Io son la voce di colui che grida nel 
deserto: Addirizzate la via del Signore, siccome 
il profeta Isaia ha detto. 

Or coloro ch’erano stati mandati erano d’infra 
i Farisei. 

Ed essi gli domandarono, e gli dissero: Perchè 
dunque battezzi, se tu non sei il Cristo, nè 
Elia, nè il profeta? 

Giovanni rispose loro, dicendo: Io battezzo con 
acqua; ma nel mezzo di voi è presente uno, il 
qual voi non conoscete. 

Esso è colui che vien dietro a me, il qual mi è 
stato antiposto, di cui io non son degno di 
sciogliere il correggiuol della scarpa. 

Queste cose avvennero in Betabara, di là dal 
Giordano, ove Giovanni battezzava. 

Il giorno seguente, Giovanni vide Gesù che veniva 
a lui, e disse: Ecco l’Agnello di Dio, che 
toglie il peccato del mondo. 

Costui è quel del quale io diceva: Dietro a me 
viene un uomo, il qual mi è antiposto; 
perciocchè egli era prima di me. 

E quant’è a me, io nol conosceva; ma, 
acciocchè egli sia manifestato ad Israele, per 
ciò son venuto, battezzando con acqua. 

E Giovanni testimoniò, dicendo: Io ho veduto lo 
Spirito, ch’è sceso dal cielo in somiglianza di 
colomba, e si è fermato sopra lui. 

E quant’è a me, io nol conosceva; ma colui che 
mi ha mandato a battezzar con acqua mi avea detto: 
Colui sopra il quale tu vedrai scender lo Spirito, 
e fermarsi, è quel che battezza con lo Spirito 
Santo. 

Ed io l’ho veduto, e testifico che costui è il 
Figliuol di Dio. 

IL giorno seguente, Giovanni di nuovo si fermò, 
con due de’ suoi discepoli. 

Ed avendo riguardato in faccia Gesù che 
camminava, disse: Ecco l’Agnello di Dio. 

E i due discepoli l’udirono parlare, e 
seguitarono Gesù. 

E Gesù, rivoltosi, e veggendo che lo seguitavano, 
disse loro: Che cercate? Ed essi gli dissero: 
Rabbi il che, interpretato, vuol dire: Maestro, 
dove dimori? 

Egli disse loro: Venite, e vedetelo. Essi adunque 
andarono, e videro ove egli dimorava, e stettero 
presso di lui quel giorno. Or era intorno le dieci 
ore. 

Andrea, fratello di Simon Pietro, era uno de’ 
due, che aveano udito quel ragionamento da 
Giovanni, ed avean seguitato Gesù. 

Costui trovò il primo il suo fratello Simone, e 
gli disse: Noi abbiam trovato il Messia; il che, 
interpretato, vuol dire: Il Cristo; e lo menò da 
Gesù. 

E Gesù, riguardatolo in faccia, disse: Tu sei 
Simone, figliuol di Giona; tu sarai chiamato Cefa, 
che vuol dire: Pietra. 

Il giorno seguente, Gesù volle andare in Galilea, 
e trovò Filippo, e gli disse: Seguitami. 

Or Filippo era da Betsaida, della città 
d’Andrea e di Pietro. 

Filippo trovò Natanaele, e gli disse: Noi abbiam 
trovato colui, del quale Mosè nella legge, ed i 
profeti hanno scritto; che è Gesù, figliuol di 
Giuseppe, che è da Nazaret. 

E Natanaele gli disse: Può egli esservi bene 
alcuno da Nazaret? Filippo gli disse: Vieni, e 
vedi. 

Gesù vide venir Natanaele a sè, e disse di lui: 
Ecco veramente un Israelita, nel quale non vi è 
frode alcuna. 

Natanaele gli disse: Onde mi conosci? Gesù 
rispose, e gli disse: Avanti che Filippo ti 
chiamasse, quando tu eri sotto il fico, io ti 
vedeva. 

Natanaele rispose, e gli disse: Maestro, tu sei il 
Figliuol di Dio; tu sei il Re d’Israele. 

Gesù rispose, e gli disse: Perciocchè io ti ho 
detto ch’io ti vedeva sotto il fico, tu credi; 
tu vedrai cose maggiori di queste. 

Poi gli disse: In verità, in verità, io vi dico, 
che da ora innanzi voi vedrete il cielo aperto, e 
gli angeli di Dio salienti, e discendenti sopra il 
Figliuol dell’uomo. 

E TRE giorni appresso, si fecero delle nozze in 
Cana di Galilea, e la madre di Gesù era quivi. 

Or anche Gesù, co’ suoi discepoli, fu chiamato 
alle nozze. 

Ed essendo venuto meno il vino, la madre di Gesù 
gli disse: Non hanno più vino. 

Gesù le disse: Che v’è fra te e me, o donna? 
l’ora mia non è ancora venuta. 

Sua madre disse ai servitori: Fate tutto ciò 
ch’egli vi dirà. 

Or quivi erano sei pile di pietra, poste secondo 
l’usanza della purificazion dei Giudei, le quali 
contenevano due, o tre misure grandi per una. 

Gesù disse loro: Empiete d’acqua le pile. Ed 
essi le empierono fino in cima. 

Poi egli disse loro: Attingete ora, e portatelo 
allo scalco. Ed essi gliel portarono. 

E come lo scalco ebbe assaggiata l’acqua 
ch’era stata fatta vino or egli non sapeva onde 
quel vino si fosse, ma ben lo sapevano i servitori 
che aveano attinta l’acqua, chiamò lo sposo, e 
gli disse: 

Ogni uomo presenta prima il buon vino; e dopo che 
si è bevuto largamente, il men buono; ma tu hai 
serbato il buon vino infino ad ora. 

Gesù fece questo principio di miracoli in Cana di 
Galilea, e manifestò la sua gloria; e i suoi 
discepoli credettero in lui. 

Dopo questo discese in Capernaum, egli, e sua 
madre, e i suoi fratelli, e i suoi discepoli, e 
stettero quivi non molti giorni. 

OR la pasqua de’ Giudei era vicina; e Gesù 
salì in Gerusalemme. 

E trovò nel tempio coloro che vendevano buoi, e 
pecore, e colombi; e i cambiatori che sedevano. 

Ed egli, fatta una sferza di cordicelle, li 
cacciò tutti fuor del tempio, insieme co’ buoi, 
e le pecore; e sparse la moneta de’ cambiatori, 
e riversò le tavole. 

Ed a coloro che vendevano i colombi disse: 
Togliete di qui queste cose; non fate della casa 
del Padre mio una casa di mercato. 

E i suoi discepoli si ricordarono ch’egli è 
scritto: Lo zelo della tua casa mi ha roso. 

Perciò i Giudei gli fecer motto, e dissero: Che 
segno ci mostri, che tu fai coteste cose? 

Gesù rispose, e disse loro: Disfate questo 
tempio, e in tre giorni io lo ridirizzerò. 

Laonde i Giudei dissero: Questo tempio è stato 
edificato in quarantasei anni, e tu lo 
ridirizzeresti in tre giorni? 

Ma egli diceva del tempio del suo corpo. 

Quando egli adunque fu risuscitato da’ morti, i 
suoi discepoli si ricordarono ch’egli avea lor 
detto questo; e credettero alla scrittura, ed alle 
parole che Gesù avea dette. 

ORA, mentre egli era in Gerusalemme nella pasqua, 
nella festa, molti credettero nel suo nome, 
veggendo i suoi miracoli ch’egli faceva. 

Ma Gesù non fidava loro sè stesso, perciocchè 
egli conosceva tutti; 

e perciocchè egli non avea bisogno che alcuno gli 
testimoniasse dell’uomo, poichè egli stesso 
conosceva quello ch’era nell’uomo. 

Or v’era un uomo, d’infra i Farisei, il cui 
nome era Nicodemo, rettor de’ Giudei. 

Costui venne a Gesù di notte, e gli disse: 
Maestro, noi sappiamo che tu sei un dottore venuto 
da Dio; poichè niuno può fare i segni che tu 
fai, se Iddio non è con lui. 

Gesù rispose, e gli disse: In verità, in 
verità, io ti dico, che se alcuno non è nato di 
nuovo, non può vedere il regno di Dio. 

Nicodemo gli disse: Come può un uomo, essendo 
vecchio, nascere? può egli entrare una seconda 
volta nel seno di sua madre, e nascere? 

Gesù rispose: In verità, in verità, io ti dico, 
che se alcuno non è nato d’acqua e di Spirito, 
non può entrare nel regno di Dio. 

Ciò che è nato dalla carne è carne; ma ciò che 
è nato dallo Spirito è spirito. 

Non maravigliarti ch’io ti ho detto che vi 
convien nascer di nuovo. 

Il vento soffia ove egli vuole, e tu odi il suo 
suono, ma non sai onde egli viene, nè ove egli 
va; così è chiunque è nato dello Spirito. 

Nicodemo rispose, e gli disse: Come possono farsi 
queste cose? 

Gesù rispose, e gli disse: Tu sei il dottore 
d’Israele, e non sai queste cose? 

In verità, in verità, io ti dico, che noi 
parliamo ciò che sappiamo, e testimoniamo ciò 
che abbiamo veduto; ma voi non ricevete la nostra 
testimonianza. 

Se io vi ho dette le cose terrene, e non credete, 
come crederete, se io vi dico le cose celesti? 

Or niuno è salito in cielo, se non colui ch’è 
disceso dal cielo, cioè il Figliuol dell’uomo, 
ch’è nel cielo. 

E come Mosè alzò il serpente nel deserto, così 
conviene che il Figliuol dell’uomo sia 
innalzato; 

acciocchè chiunque crede in lui non perisca, ma 
abbia vita eterna. 

Perciocchè Iddio ha tanto amato il mondo, 
ch’egli ha dato il suo unigenito Figliuolo, 
acciocchè chiunque crede in lui non perisca, ma 
abbia vita eterna. 

Poichè Iddio non ha mandato il suo Figliuolo nel 
mondo, acciocchè condanni il mondo, anzi, 
acciocchè il mondo sia salvato per mezzo di lui. 

Chi crede in lui non sarà condannato, ma chi non 
crede già è condannato, perciocchè non ha 
creduto nel nome dell’unigenito Figliuol di Dio. 

Or questa è la condannazione: che la luce è 
venuta nel mondo, e gli uomini hanno amate le 
tenebre più che la luce, perciocchè le loro 
opere erano malvage. 

Poichè chiunque fa cose malvage odia la luce, e 
non viene alla luce, acciocchè le sue opere non 
sieno palesate. 

Ma colui che fa opere di verità viene alla luce, 
acciocchè le opere sue sieno manifestate, 
perciocchè son fatte in Dio. 

DOPO queste cose, Gesù, co’ suoi discepoli, 
venne nel paese della Giudea, e dimorò quivi con 
loro, e battezzava. 

Or Giovanni battezzava anch’egli in Enon, presso 
di Salim, perciocchè ivi erano acque assai; e la 
gente veniva, ed era battezzata. 

Poichè Giovanni non era ancora stato messo in 
prigione. 

Laonde fu mossa da’ discepoli di Giovanni una 
quistione co’ Giudei, intorno alla 
purificazione. 

E vennero a Giovanni e gli dissero: Maestro, ecco, 
colui che era teco lungo il Giordano, a cui tu 
rendesti testimonianza, battezza, e tutti vengono 
a lui. 

Giovanni rispose e disse: L’uomo non può 
ricever nulla, se non gli è dato dal cielo. 

Voi stessi mi siete testimoni ch’io ho detto: Io 
non sono il Cristo; ma ch’io son mandato davanti 
a lui. 

Colui che ha la sposa è lo sposo, ma l’amico 
dello sposo, che è presente, e l’ode, si 
rallegra grandemente della voce dello sposo; 
perciò, questa mia allegrezza è compiuta. 

Conviene ch’egli cresca, e ch’io diminuisca. 

Colui che vien da alto è sopra tutti; colui 
ch’è da terra è di terra, e di terra parla; 
colui che vien dal cielo è sopra tutti; 

e testifica ciò ch’egli ha veduto ed udito; ma 
niuno riceve la sua testimonianza. 

Colui che ha ricevuta la sua testimonianza ha 
suggellato che Iddio è verace. 

Perciocchè, colui che Iddio ha mandato parla le 
parole di Dio; poichè Iddio non gli dia lo 
Spirito a misura. 

Il Padre ama il Figliuolo, e gli ha data ogni cosa 
in mano. 

Chi crede nel Figliuolo ha vita eterna, ma chi non 
crede al Figliuolo, non vedrà la vita, ma l’ira 
di Dio dimora sopra lui. 

QUANDO adunque il Signore ebbe saputo che i 
Farisei aveano udito, che Gesù faceva, e 
battezzava più discepoli che Giovanni 

quantunque non fosse Gesù che battezzava, ma i 
suoi discepoli; 

lasciò la Giudea, e se ne andò di nuovo in 
Galilea. 

Or gli conveniva passare per il paese di Samaria. 

Venne adunque ad una città del paese di Samaria, 
detta Sichar, che è presso della possessione, la 
quale Giacobbe diede a Giuseppe, suo figliuolo. 

Or quivi era la fontana di Giacobbe. Gesù 
adunque, affaticato dal cammino, sedeva così in 
su la fontana; or era intorno alle sei ore. 

Ed una donna di Samaria venne, per attinger 
dell’acqua. E Gesù le disse: Dammi da bere. 

Perciocchè i suoi discepoli erano andati nella 
città, per comperar da mangiare. 

Laonde la donna Samaritana gli disse: Come, 
essendo Giudeo, domandi tu da bere a me, che son 
donna Samaritana? Poichè i Giudei non usano co’ 
Samaritani. 

Gesù rispose, e le disse: Se tu conoscessi il 
dono di Dio, e chi è colui che ti dice: Dammi da 
bere, tu stessa gliene avresti chiesto, ed egli ti 
avrebbe dato dell’acqua viva. 

La donna gli disse: Signore, tu non hai pure alcun 
vaso da attingere, ed il pozzo è profondo: onde 
adunque hai quell’acqua viva? 

Sei tu maggiore di Giacobbe, nostro padre, il qual 
ci diede questo pozzo, ed egli stesso ne bevve, e 
i suoi figliuoli, e il suo bestiame? 

Gesù rispose, e le disse: Chiunque beve di 
quest’acqua, avrà ancor sete; 

ma, chi berrà dell’acqua ch’io gli darò, non 
avrà giammai in eterno sete; anzi, l’acqua 
ch’io gli darò diverrà in lui una fonte 
d’acqua saliente in vita eterna. 

La donna gli disse: Signore, dammi cotest’acqua, 
acciocchè io non abbia più sete, e non venga 
più qua ad attingerne. 

Gesù le disse: Va’, chiama il tuo marito, e 
vieni qua. 

La donna rispose, e gli disse: Io non ho marito. 
Gesù le disse: Bene hai detto: Non ho marito. 

Perciocchè tu hai avuti cinque mariti, e quello 
che tu hai ora non è tuo marito; questo hai tu 
detto con verità. 

La donna gli disse: Signore, io veggo che tu sei 
profeta. 

I nostri padri hanno adorato in questo monte; e 
voi dite che in Gerusalemme è il luogo ove 
conviene adorare. 

Gesù le disse: Donna, credimi che l’ora viene, 
che voi non adorerete il Padre nè in questo 
monte, nè in Gerusalemme. 

Voi adorate ciò che non conoscete; noi adoriamo 
ciò che noi conosciamo; poichè la salute è 
dalla parte de’ Giudei. 

Ma l’ora viene, e già al presente è, che i 
veri adoratori adoreranno il Padre in ispirito e 
verità; perciocchè anche il Padre domanda tali 
che l’adorino; 

Iddio è Spirito; perciò, conviene che coloro che 
l’adorano, l’adorino in ispirito e verità. 

La donna gli disse: Io so che il Messia, il quale 
è chiamato Cristo, ha da venire; quando egli 
sarà venuto, ci annunzierà ogni cosa. 

Gesù le disse: Io, che ti parlo, son desso. 

E in su quello, i suoi discepoli vennero, e si 
maravigliarono ch’egli parlasse con una donna; 
ma pur niuno disse: Che domandi? o: Che ragioni 
con lei? 

La donna adunque, lasciata la sua secchia, se ne 
andò alla città, e disse alla gente: 

Venite, vedete un uomo che mi ha detto tutto ciò 
ch’io ho fatto; non è costui il Cristo? 

Uscirono adunque della città, e vennero a lui. 

OR in quel mezzo i suoi discepoli lo pregavano, 
dicendo: Maestro, mangia. 

Ma egli disse loro: Io ho da mangiare un cibo, il 
qual voi non sapete. 

Laonde i discepoli dicevano l’uno all’altro: 
Gli ha punto alcuno portato da mangiare? 

Gesù disse loro: Il mio cibo è ch’io faccia la 
volontà di colui che mi ha mandato, e ch’io 
adempia l’opera sua. 

Non dite voi che vi sono ancora quattro mesi 
infino alla mietitura? ecco, io vi dico: Levate 
gli occhi vostri, e riguardate le contrade, come 
già son bianche da mietere. 

Or il mietitore riceve premio, e ricoglie frutto 
in vita eterna; acciocchè il seminatore, e il 
mietitore si rallegrino insieme. 

Poichè in questo quel dire è vero: L’uno 
semina, l’altro miete. 

Io vi ho mandati a mieter ciò intorno a che non 
avete faticato; altri hanno faticato, e voi siete 
entrati nella lor fatica. 

Or di quella città molti de’ Samaritani 
credettero in lui, per le parole della donna che 
testimoniava: Egli mi ha dette tutte le cose che 
io ho fatte. 

Quando adunque i Samaritani furon venuti a lui, lo 
pregarono di dimorare presso di loro; ed egli 
dimorò quivi due giorni. 

E più assai credettero in lui per la sua parola. 

E dicevano alla donna: Noi non crediamo più per 
le tue parole; perciocchè noi stessi l’abbiamo 
udito, e sappiamo che costui è veramente il 
Cristo, il Salvator del mondo. 

ORA, passati que’ due giorni, egli si partì di 
là, e se ne andò in Galilea. 

Poichè Gesù stesso avea testimoniato che un 
profeta non è onorato nella sua propria patria. 

Quando adunque egli fu venuto in Galilea, i 
Galilei lo ricevettero, avendo vedute tutte le 
cose ch’egli avea fatte in Gerusalemme nella 
festa; perciocchè anche essi eran venuti alla 
festa. 

Gesù adunque venne di nuovo in Cana di Galilea, 
dove avea fatto dell’acqua vino. Or v’era un 
certo ufficial reale, il cui figliuolo era infermo 
in Capernaum. 

Costui, avendo udito che Gesù era venuto di 
Giudea in Galilea, andò a lui, e lo pregò che 
scendesse, e guarisse il suo figliuolo; 
perciocchè egli stava per morire. 

Laonde Gesù gli disse: Se voi non vedete segni e 
miracoli, voi non crederete. 

L’ufficial reale gli disse: Signore, scendi 
prima che il mio fanciullo muoia. 

Gesù gli disse: Va’, il tuo figliuolo vive. E 
quell’uomo credette alla parola che Gesù gli 
avea detta; e se ne andava. 

Ora, come egli già scendeva, i suoi servitori gli 
vennero incontro, e gli rapportarono, e dissero: 
Il tuo figliuolo vive. 

Ed egli domandò loro dell’ora ch’egli era 
stato meglio. Ed essi gli dissero: Ieri a sette 
ora la febbre lo lasciò. 

Laonde il padre conobbe ch’era nella stessa ore, 
che Gesù gli avea detto: Il tuo figliuolo vive; e 
credette egli, e tutta la sua casa. 

Questo secondo segno fece di nuovo Gesù, quando 
fu venuto di Giudea in Galilea. 

DOPO queste cose v’era una festa de’ Giudei; e 
Gesù salì in Gerusalemme. 

Or in Gerusalemme, presso della porta delle 
pecore, v’è una pescina, detta in Ebreo 
Betesda, che ha cinque portici. 

In essi giaceva gran moltitudine d’infermi, di 
ciechi, di zoppi, di secchi, aspettando il 
movimento dell’acqua. 

Perciocchè di tempo in tempo un angelo scendeva 
nella pescina, ed intorbidava l’acqua; e il 
primo che vi entrava, dopo l’intorbidamento 
dell’acqua, era sanato, di qualunque malattia 
egli fosse tenuto. 

Or quivi era un certo uomo, ch’era stato infermo 
trentotto anni. 

Gesù, veduto costui giacere, e sapendo che già 
lungo tempo era stato infermo, gli disse: Vuoi tu 
esser sanato? 

L’infermo gli rispose: Signore, io non ho alcuno 
che mi metta nella pescina, quando l’acqua è 
intorbidata; e quando io vi vengo, un altro vi 
scende prima di me. 

Gesù gli disse: Levati, togli il tuo letticello, 
e cammina. 

E in quello stante quell’uomo fu sanato, e tolse 
il suo letticello, e camminava. Or in quel giorno 
era sabato. 

Laonde i Giudei dissero a colui ch’era stato 
sanato: Egli è sabato; non ti è lecito di 
togliere il tuo letticello. 

Egli rispose loro: Colui che mi ha sanato mi ha 
detto: Togli il tuo letticello, e cammina. 

Ed essi gli domandarono: Chi è quell’uomo che 
ti ha detto: Togli il tuo letticello, e cammina? 

Or colui ch’era stato sanato non sapeva chi egli 
fosse; perciocchè Gesù s’era sottratto dalla 
moltitudine ch’era in quel luogo. 

Di poi Gesù lo trovò nel tempio, e gli disse: 
Ecco, tu sei stato sanato; non peccar più, che 
peggio non ti avvenga. 

Quell’uomo se ne andò, e rapportò ai Giudei 
che Gesù era quel che l’avea sanato. 

E PERCIÒ i Giudei perseguivano Gesù, e cercavano 
d’ucciderlo, perciocchè avea fatte quelle cose 
in sabato. 

Ma Gesù rispose loro: Il Padre mio opera infino 
ad ora, ed io ancora opero. 

Perciò adunque i Giudei cercavano vie più 
d’ucciderlo, perciocchè non solo violava il 
sabato, ma ancora diceva Iddio esser suo Padre, 
facendosi uguale a Dio. 

Laonde Gesù rispose, e disse loro: In verità, in 
verità, io vi dico, che il Figliuolo non può far 
nulla da sè stesso, ma fa ciò che vede fare al 
Padre, perciocchè le cose ch’esso fa, il 
Figliuolo le fa anch’egli simigliantemente. 

Poichè il Padre ama il Figliuolo, e gli mostra 
tutte le cose ch’egli fa; ed anche gli mostrerà 
opere maggiori di queste, acciocchè voi vi 
maravigliate. 

Perciocchè, siccome il Padre suscita i morti, e 
li vivifica, così ancora il Figliuolo vivifica 
coloro ch’egli vuole. 

Poichè il Padre non giudica alcuno, ma ha dato 
tutto il giudicio al Figliuolo; 

acciocchè tutti onorino il Figliuolo, come 
onorano il Padre; chi non onora il Figliuolo, non 
onora il Padre che l’ha mandato. 

In verità, in verità, io vi dico, che chi ode la 
mia parola, e crede a colui che mi ha mandato, ha 
vita eterna, e non viene in giudicio; anzi è 
passato dalla morte alla vita. 

In verità, in verità, io vi dico, che l’ora 
viene, e già al presente è, che i morti udiranno 
la voce del Figliuol di Dio, e coloro che 
l’avranno udita viveranno. 

Perciocchè, siccome il Padre ha vita in sè 
stesso, 

così ha dato ancora al Figliuolo d’aver vita in 
sè stesso; e gli ha data podestà eziandio di far 
giudicio, in quanto egli è Figliuol d’uomo. 

Non vi maravigliate di questo; perciocchè l’ora 
viene, che tutti coloro che son ne’ monumenti 
udiranno la sua voce; 

ed usciranno, coloro che avranno fatto bene, in 
risurrezion di vita; e coloro che avranno fatto 
male, in risurrezion di condannazione. 

Io non posso da me stesso far cosa alcuna; io 
giudico secondo che io odo; e il mio giudicio è 
giusto, perciocchè io non cerco la mia volontà, 
me la volontà del Padre che mi ha mandato. 

Se io testimonio di me stesso, la mia 
testimonianza non è verace. 

V’è un altro che rende testimonianza di me, ed 
io so che la testimonianza ch’egli rende di me 
è verace. 

Voi mandaste a Giovanni, ed egli rendette 
testimonianza alla verità. 

Or io non prendo testimonianza da uomo alcuno, ma 
dico queste cose, acciocchè siate salvati. 

Esso era una lampana ardente, e lucente; e voi 
volentieri gioiste, per un breve tempo, alla sua 
luce. 

Ma io ho la testimonianza maggiore di quella di 
Giovanni, poichè le opere che il Padre mi ha date 
ad adempiere, quelle opere, dico, le quali io fo, 
testimoniano di me, che il Padre mio mi ha 
mandato. 

Ed anche il Padre stesso che mi ha mandato ha 
testimoniato di me; voi non udiste giammai la sua 
voce, nè vedeste la sua sembianza; 

e non avete la sua parola dimorante in voi, 
perchè non credete a colui ch’egli ha mandato. 

Investigate le scritture, perciocchè voi pensate 
per esse aver vita eterna; ed esse son quelle che 
testimoniano di me. 

Ma voi non volete venire a me, acciocchè abbiate 
vita. 

Io non prendo gloria dagli uomini. 

Ma io vi conosco, che non avete l’amor di Dio in 
voi. 

Io son venuto nel nome del Padre mio, e voi non mi 
ricevete; se un altro viene nel suo proprio nome, 
quello riceverete. 

Come potete voi credere, poichè prendete gloria 
gli uni dagli altri, e non cercate la gloria che 
viene da un solo Dio? 

Non pensate che io vi accusi appo il Padre; v’è 
chi vi accusa, cioè Mosè, nel qual voi avete 
riposta la vostra speranza. 

Perciocchè, se voi credeste a Mosè, credereste 
ancora a me; poichè egli ha scritto di me. 

Ma se non credete agli scritti d’esso, come 
crederete alle mie parole? 

DOPO queste cose, Gesù se ne andò all’altra 
riva del mar della Galilea, che è il mar di 
Tiberiade. 

E gran moltitudine lo seguitava, perciocchè 
vedevano i miracoli ch’egli faceva 
negl’infermi. 

Ma Gesù salì in sul monte, e quivi sedeva co’ 
suoi discepoli. 

Or la pasqua, la festa de’ Giudei, era vicina. 

Gesù adunque, alzati gli occhi, e veggendo che 
gran moltitudine veniva a lui, disse a Filippo: 
Onde comprerem noi del pane, per dar da mangiare a 
costoro? 

Or diceva questo, per provarlo, perciocchè egli 
sapeva quel ch’era per fare. 

Filippo gli rispose: Del pane per dugento denari 
non basterebbe loro, perchè ciascun d’essi ne 
prendesse pure un poco. 

Andrea, fratello di Simon Pietro, l’uno de’ 
suoi discepoli, gli disse: 

V’e qui un fanciullo, che ha cinque pani 
d’orzo, e due pescetti; ma, che è ciò per 
tanti? 

E Gesù disse: Fate che gli uomini si assettino. 
Or v’era in quel luogo erba assai. La gente 
adunque si assettò, ed erano in numero 
d’intorno a cinquemila. 

E Gesù prese i pani, e, rese grazie, li 
distribuì a’ discepoli, e i discepoli alla 
gente assettata; il simigliante fece dei pesci, 
quanti ne volevano. 

E dopo che furon saziati, Gesù disse a’ suoi 
discepoli: Raccogliete i pezzi avanzati, che nulla 
se ne perda. 

Essi adunque li raccolsero, ed empierono dodici 
corbelli di pezzi di que’ cinque pani d’orzo, 
ch’erano avanzati a coloro che aveano mangiato. 

Laonde la gente, avendo veduto il miracolo che 
Gesù avea fatto, disse: Certo costui è il 
profeta, che deve venire al mondo. 

Gesù adunque, conoscendo che verrebbero, e lo 
rapirebbero per farlo re, si ritrasse di nuovo in 
sul monte, tutto solo. 

E QUANDO fu sera, i suoi discepoli discesero verso 
il mare. 

E montati nella navicella, traevano all’altra 
riva del mare, verso Capernaum; e già era scuro, 
e Gesù non era venuto a loro. 

E perchè soffiava un gran vento, il mare era 
commosso. 

Ora, quando ebbero vogato intorno a venticinque o 
trenta stadi, videro Gesù che camminava in sul 
mare, e si accostava alla navicella, ed ebbero 
paura. 

Ma egli disse loro: Son io, non temiate. 

Essi adunque volonterosamente lo ricevettero 
dentro la navicella; e subitamente la navicella 
arrivò là dove essi traevano. 

IL giorno seguente, la moltitudine ch’era 
restata all’altra riva del mare, avendo veduto 
che quivi non v’era altra navicella che 
quell’una nella quale erano montati i discepoli 
di Gesù, e ch’egli non v’era montato con 
loro; anzi che i suoi discepoli erano partiti soli 

or altre navicelle eran venute di Tiberiade, 
presso del luogo, ove, avendo il Signore rese 
grazie, aveano mangiato il pane; 

la moltitudine, dico, come ebbe veduto che Gesù 
non era quivi, nè i suoi discepoli, montò 
anch’ella in quelle navicelle, e venne in 
Capernaum, cercando Gesù. 

E trovatolo di là dal mare, gli disse: Maestro, 
quando sei giunto qua? 

Gesù rispose loro, e disse: In verità, in 
verità, io vi dico, che voi mi cercate, non 
perciocchè avete veduti miracoli; ma, perciocchè 
avete mangiato di quei pani, e siete stati 
saziati. 

Adoperatevi, non intorno al cibo che perisce, ma 
intorno al cibo che dimora in vita eterna, il 
quale il Figliuol dell’uomo vi darà; 
perciocchè esso ha il Padre, cioè Iddio, 
suggellato. 

Laonde essi gli dissero: Che faremo, per operar le 
opere di Dio? 

Gesù rispose, e disse loro: Questa è l’opera 
di Dio: che voi crediate in colui ch’egli ha 
mandato. 

Laonde essi gli dissero: Qual segno fai tu 
adunque, acciocchè noi lo veggiamo, e ti 
crediamo? che operi? 

I nostri padri mangiarono la manna nel deserto, 
come è scritto: Egli diè loro a mangiare del pan 
celeste. 

Allora Gesù disse loro: In verità, in verità, 
io vi dico, che Mosè non vi ha dato il pane 
celeste; ma il Padre mio vi dà il vero pane 
celeste. 

Perciocchè il pan di Dio è quel che scende dal 
cielo, e dà vita al mondo. 

Essi adunque gli dissero: Signore, dacci del 
continuo cotesto pane. 

E Gesù disse loro: Io sono il pan della vita; chi 
viene a me non avrà fame, e chi crede in me non 
avrà giammai sete. 

Ma io vi ho detto che, benchè mi abbiate veduto, 
non però credete. 

Tutto quello che il Padre mi dà verrà a me, ed 
io non caccerò fuori colui che viene a me. 

Perciocchè io son disceso del cielo, non 
acciocchè io faccia la mia volontà, ma la 
volontà di colui che mi ha mandato. 

Ora questa è la volontà del Padre che mi ha 
mandato: ch’io non perda niente di tutto ciò 
ch’egli mi ha dato; anzi, ch’io lo riscusciti 
nell’ultimo giorno. 

Ma altresì la volontà di colui che mi ha mandato 
è questa: che chiunque vede il Figliuolo, e crede 
in lui, abbia vita eterna; ed io lo risusciterò 
nell’ultimo giorno. 

I Giudei adunque mormoravano di lui, perciocchè 
egli avea detto: Io sono il pane ch’è disceso 
dal cielo. 

E dicevano: Costui non è egli Gesù, figliuol di 
Giuseppe, di cui noi conosciamo il padre e la 
madre? come adunque dice costui: Io son disceso 
dal cielo? 

Laonde Gesù rispose, e disse loro: Non mormorate 
tra voi. 

Niuno può venire a me, se non che il Padre che mi 
ha mandato lo tragga; ed io lo risusciterò 
nell’ultimo giorno. 

Egli è scritto ne’ profeti: E tutti saranno 
insegnati da Dio. Ogni uomo dunque che ha udito 
dal Padre, ed ha imparato, viene a me. 

Non già che alcuno abbia veduto il Padre, se non 
colui ch’è da Dio; esso ha veduto il Padre. 

In verità, in verità, io vi dico: Chi crede in 
me ha vita eterna. 

Io sono il pan della vita. 

I vostri padri mangiarono la manna nel deserto, e 
morirono. 

Quest’è il pane ch’è disceso dal cielo, 
acciocchè chi ne avrà mangiato non muoia. 

Io sono il vivo pane, ch’è disceso dal cielo; 
se alcun mangia di questo pane viverà in eterno; 
or il pane che io darò è la mia carne, la quale 
io darò per la vita del mondo. 

I Giudei adunque contendevan fra loro, dicendo: 
Come può costui darci a mangiar la sua carne? 

Perciò Gesù disse loro: In verità, in verità, 
io vi dico, che se voi non mangiate la carne del 
Figliuol dell’uomo, e non bevete il suo sangue, 
voi non avete la vita in voi. 

Chi mangia la mia carne, e beve il mio sangue, ha 
vita eterna; ed io lo risusciterò nell’ultimo 
giorno. 

Perciocchè la mia carne è veramente cibo, ed il 
mio sangue è veramente bevanda. 

Chi mangia la mia carne, e beve il mio sangue, 
dimora in me, ed io in lui. 

Siccome il vivente Padre mi ha mandato, ed io vivo 
per il Padre, così, chi mi mangia viverà 
anch’egli per me. 

Quest’è il pane ch’è disceso dal cielo; non 
quale era la manna che i vostri padri mangiarono, 
e morirono; chi mangia questo pane viverà in 
eterno. 

Queste cose disse nella sinagoga, insegnando in 
Capernaum. 

LAONDE molti de’ suoi discepoli, uditolo, 
dissero: Questo parlare è duro, chi può 
ascoltarlo? 

E Gesù, conoscendo in sè stesso che i suoi 
discepoli mormoravan di ciò, disse loro: Questo 
vi scandalezza egli? 

Che sarà dunque, quando vedrete il Figliuol 
dell’uomo salire ove egli era prima? 

Lo spirito è quel che vivifica, la carne non 
giova nulla; le parole che io vi ragiono sono 
spirito e vita. 

Ma ve ne sono alcuni di voi, i quali non credono 
poichè Gesù conosceva fin dal principio chi 
erano coloro che non credevano, e chi era colui 
che lo tradirebbe. 

E diceva: Perciò vi ho detto che niuno può 
venire a me se non gli è dato dal Padre mio. 

Da quell’ora molti de’ suoi discepoli si 
trassero indietro, e non andavano più attorno con 
lui. 

Laonde Gesù disse a’ dodici: Non ve ne volete 
andare ancor voi? 

E Simon Pietro gli rispose: Signore, a chi ce ne 
andremmo? tu hai le parole di vita eterna. 

E noi abbiamo creduto, ed abbiamo conosciuto che 
tu sei il Cristo, il Figliuol dell’Iddio 
vivente. 

Gesù rispose loro: Non ho io eletti voi dodici? e 
pure un di voi è diavolo. 

Or egli diceva ciò di Giuda Iscariot, figliuol di 
Simone; perciocchè esso era per tradirlo, 
quantunque fosse uno de’ dodici. 

DOPO queste cose, Gesù andava attorno per la 
Galilea, perciocchè non voleva andare attorno per 
la Giudea; perchè i Giudei cercavano di 
ucciderlo. 

Or la festa de’ Giudei, cioè la solennità 
de’ tabernacoli, era vicina. 

Laonde i suoi fratelli gli dissero: Partiti di 
qui, e vattene nella Giudea, acciocchè i tuoi 
discepoli ancora veggano le opere che tu fai. 

Perchè niuno che cerca d’esser riconosciuto in 
pubblico fa cosa alcuna in occulto; se tu fai 
coteste cose, palesati al mondo. 

Perciocchè non pure i suoi fratelli credevano in 
lui. 

Laonde Gesù disse loro; Il mio tempo non è 
ancora venuto; ma il vostro tempo sempre è 
presto. 

Il mondo non vi può odiare, ma egli mi odia, 
perciocchè io rendo testimonianza d’esso, che 
le sue opere son malvage. 

Salite voi a questa festa; io non salgo ancora a 
questa festa, perciocchè il mio tempo non è 
ancora compiuto. 

E dette loro tali cose, rimase in Galilea. 

ORA, dopo che i suoi fratelli furon saliti alla 
festa, allora egli ancora vi salì, non 
palesemente, ma come di nascosto. 

I Giudei adunque lo cercavano nella festa, e 
dicevano: Ov’è colui? 

E v’era gran mormorio di lui fra le turbe; gli 
uni dicevano: Egli è da bene; altri dicevano: No; 
anzi egli seduce la moltitudine. 

Ma pur niuno parlava di lui apertamente, per tema 
de’ Giudei. 

Ora, essendo già passata mezza la festa, Gesù 
salì nel tempio, ed insegnava. 

E i Giudei si maravigliavano, dicendo: Come sa 
costui lettere, non essendo stato ammaestrato? 

Laonde Gesù rispose loro, e disse: La mia 
dottrina non è mia, ma di colui che mi ha 
mandato. 

Se alcuno vuol far la volontà d’esso, 
conoscerà se questa dottrina è da Dio, o pur se 
io parlo da me stesso. 

Chi parla da sè stesso cerca la sua propria 
gloria; ma chi cerca la gloria di colui che l’ha 
mandato, esso è verace, ed ingiustizia non è in 
lui. 

Mosè non v’ha egli data la legge? e pur niuno 
di voi mette ad effetto la legge; perchè cercate 
di uccidermi? 

La moltitudine rispose, e disse: Tu hai il 
demonio; chi cerca di ucciderti? 

Gesù rispose, e disse loro: Io ho fatta 
un’opera, e tutti siete maravigliati. 

E pur Mosè vi ha data la circoncisione non già 
ch’ella sia da Mosè, anzi da’ padri; e voi 
circoncidete l’uomo in sabato. 

Se l’uomo riceve la circoncisione in sabato, 
acciocchè la legge di Mosè non sia rotta, vi 
adirate voi contro a me, ch’io abbia sanato 
tutto un uomo in sabato? 

Non giudicate secondo l’apparenza, ma fate 
giusto giudicio. 

Laonde alcuni di que’ di Gerusalemme dicevano: 
Non è costui quel ch’essi cercano di uccidere? 

E pure, ecco, egli parla liberamente, ed essi non 
gli dicono nulla; avrebbero mai i rettori 
conosciuto per vero che costui è il Cristo? 

Ma pure, noi sappiamo onde costui è; ma, quando 
il Cristo verrà, niuno saprà onde egli sia. 

Laonde Gesù gridava nel tempio, insegnando, e 
dicendo: E voi mi conoscete, e sapete onde io 
sono, ed io non son venuto da me stesso; ma colui 
che mi ha mandato è verace, il qual voi non 
conoscete. 

Ma io lo conosco, perciocchè io son proceduto da 
lui, ed egli mi ha mandato. 

Perciò cercavano di pigliarlo; ma niuno gli mise 
la mano addosso; perciocchè la sua ora non era 
ancora venuta. 

E molti della moltitudine credettero in lui, e 
dicevano: Il Cristo, quando sarà venuto, farà 
egli più segni che costui non ha fatti? 

I Farisei udirono la moltitudine che bisbigliava 
queste cose di lui; e i Farisei, e i principali 
sacerdoti, mandarono de’ sergenti per pigliarlo. 

Perciò Gesù disse loro: Io son con voi ancora un 
poco di tempo: poi me ne vo a colui che mi ha 
mandato. 

Voi mi cercherete, e non mi troverete; e dove io 
sarò, voi non potrete venire. 

Laonde i Giudei dissero fra loro: Dove andrà 
costui, che noi nol troveremo? andrà egli a 
coloro che son dispersi fra i Greci, ad insegnare 
i Greci? 

Quale è questo ragionamento ch’egli ha detto: 
Voi mi cercherete, e non mi troverete; e: Dove io 
sarò, voi non potrete venire? 

Or nell’ultimo giorno, ch’era il gran giorno 
della festa, Gesù, stando in piè, gridò, 
dicendo: Se alcuno ha sete, venga a me, e beva. 

Chi crede in me, siccome ha detto la scrittura, 
dal suo seno coleranno fiumi d’acqua viva. 

Or egli disse questo dello Spirito, il qual 
riceverebbero coloro che credono in lui; perchè 
lo Spirito Santo non era ancora stato mandato; 
perciocchè Gesù non era ancora stato 
glorificato. 

Molti adunque della moltitudine, udito quel 
ragionamento, dicevano: Costui è veramente il 
profeta. 

Altri dicevano: Costui è il Cristo. Altri 
dicevano: Ma il Cristo verrà egli di Galilea? 

La scrittura non ha ella detto, che il Cristo 
verrà della progenie di Davide, e di Betleem, 
castello ove dimorò Davide? 

Vi fu adunque dissensione fra la moltitudine a 
motivo di lui. 

Ed alcuni di loro volevan pigliarlo, ma pur niuno 
mise le mani sopra lui. 

I sergenti adunque tornarono a’ principali 
sacerdoti, ed a’ Farisei; e quelli dissero loro: 
Perchè non l’avete menato? 

I sergenti risposero: Niun uomo parlò giammai 
come costui. 

Laonde i Farisei risposer loro: Siete punto ancora 
voi stati sedotti? 

Ha alcuno dei rettori, o de’ Farisei, creduto in 
lui? 

Ma questa moltitudine, che non sa la legge, è 
maledetta. 

Nicodemo, quel che venne di notte a lui, il quale 
era un di loro, disse loro: 

La nostra legge condanna ella l’uomo, avanti 
ch’egli sia stato udito, e che sia conosciuto 
ciò ch’egli ha fatto? 

Essi risposero, e gli dissero: Sei punto ancor tu 
di Galilea? investiga, e vedi che profeta alcuno 
non sorse mai di Galilea. 

E ciascuno se ne andò a casa sua. 

E GESÙ se ne andò al monte degli Ulivi. 

E in sul far del giorno, venne di nuovo nel 
tempio, e tutto il popolo venne a lui; ed egli, 
postosi a sedere, li ammaestrava. 

Allora i Farisei, e gli Scribi, gli menarono una 
donna, ch’era stata colta in adulterio; e 
fattala star in piè ivi in mezzo, 

dissero a Gesù: Maestro, questa donna è stata 
trovata in sul fatto, commettendo adulterio. 

Or Mosè ci ha comandato nella legge, che cotali 
si lapidino; tu adunque, che ne dici? 

Or dicevano questo, tentandolo, per poterlo 
accusare. Ma Gesù chinatosi in giù, scriveva col 
dito in terra. 

E come essi continuavano a domandarlo, egli, 
rizzatosi, disse loro: Colui di voi ch’è senza 
peccato getti il primo la pietra contro a lei. 

E chinatosi di nuovo in giù, scriveva in terra. 

Ed essi, udito ciò, e convinti dalla coscienza, 
ad uno ad uno se ne uscirono fuori, cominciando 
da’ più vecchi infino agli ultimi; e Gesù fu 
lasciato solo con la donna, che era ivi in mezzo. 

E Gesù, rizzatosi, e non veggendo alcuno, se non 
la donna, le disse: Donna, ove sono que’ tuoi 
accusatori? niuno t’ha egli condannata? 

Ed ella disse: Niuno, Signore. E Gesù le disse: 
Io ancora non ti condanno; vattene, e da ora 
innanzi non peccar più. 

E GESÙ di nuovo parlò loro, dicendo: Io son la 
luce del mondo; chi mi seguita non camminerà 
nelle tenebre, anzi avrà la luce della vita. 

Laonde i Farisei gli dissero: Tu testimonii di te 
stesso; la tua testimonianza non è verace. 

Gesù rispose, e disse loro: Quantunque io 
testimonii di me stesso, pure è la mia 
testimonianza verace; perciocchè io so onde io 
son venuto, ed ove io vo; ma voi non sapete nè 
onde io vengo, nè ove io vo. 

Voi giudicate secondo la carne; io non giudico 
alcuno. 

E benchè io giudicassi, il mio giudicio sarebbe 
verace, perciocchè io non son solo; anzi son io, 
e il Padre che mi ha mandato. 

Or anche nella vostra legge è scritto, che la 
testimonianza di due uomini è verace. 

Io son quel che testimonio di me stesso; e il 
Padre ancora, che mi ha mandato, testimonia di me. 

Laonde essi gli dissero: Ove è il Padre tuo? 
Gesù rispose: Voi non conoscete nè me, nè il 
Padre mio; se voi conosceste me, conoscereste 
ancora il Padre mio. 

Questi ragionamenti tenne Gesù in quella parte, 
dov’era la cassa delle offerte, insegnando nel 
tempio; e niuno lo pigliò, perciocchè la sua ora 
non era ancora venuta. 

Gesù adunque disse loro di nuovo: Io me ne vo, e 
voi mi cercherete, e morrete nel vostro peccato; 
là ove io vo, voi non potete venire. 

Laonde i Giudei dicevano: Ucciderà egli sè 
stesso, ch’egli dice: Dove io vo, voi non potete 
venire? 

Ed egli disse loro: Voi siete da basso, io son da 
alto; voi siete di questo mondo, io non son di 
questo mondo. 

Perciò vi ho detto che voi morrete ne’ vostri 
peccati, perciocchè, se voi non credete ch’io 
son desso, voi morrete ne’ vostri peccati. 

Laonde essi gli dissero: Tu chi sei? E Gesù disse 
loro: Io sono quel che vi dico dal principio. 

Io ho molte cose a parlare, ed a giudicar di voi; 
ma colui che mi ha mandato è verace, e le cose 
che io ho udite da lui, quelle dico al mondo. 

Essi non conobbero che parlava loro del Padre. 

Gesù adunque disse loro: Quando voi avrete 
innalzato il Figliuol dell’uomo, allora 
conoscerete che io son desso, e che non fo nulla 
da me stesso; ma che parlo queste cose, secondo 
che il Padre mi ha insegnato. 

E colui che mi ha mandato è meco: il Padre non mi 
ha lasciato solo; poichè io del continuo fo le 
cose che gli piacciono. 

Mentre egli ragionava queste cose, molti 
credettero in lui. 

E Gesù disse a’ Giudei che gli aveano creduto: 
Se voi perseverate nella mia parola, voi sarete 
veramente miei discepoli; 

e conoscerete la verità, e la verità vi 
francherà. 

Essi gli risposero: Noi siam progenie 
d’Abrahamo, e non abbiam mai servito ad alcuno; 
come dici tu: Voi diverrete franchi? 

Gesù rispose loro: In verità, in verità, io vi 
dico, che chi fa il peccato è servo del peccato. 

Or il servo non dimora in perpetuo nella casa; il 
figliuolo vi dimora in perpetuo. 

Se dunque il Figliuolo vi franca, voi sarete 
veramente franchi. 

Io so che voi siete progenie d’Abrahamo; ma voi 
cercate d’uccidermi, perciocchè la mia parola 
non penetra in voi. 

Io parlo ciò che ho veduto presso il Padre mio; e 
voi altresì fate le cose che avete vedute presso 
il padre vostro. 

Essi risposero, e gli dissero: Il padre nostro è 
Abrahamo. Gesù disse loro: Se voi foste figliuoli 
d’Abrahamo, fareste le opere d’Abrahamo. 

Ma ora voi cercate d’uccider me, uomo, che vi ho 
proposta la verità ch’io ho udita da Dio; ciò 
non fece già Abrahamo. Voi fate le opere del 
padre vostro. 

Laonde essi gli dissero: Noi non siam nati di 
fornicazione; noi abbiamo un solo Padre, che è 
Iddio. 

E Gesù disse loro: Se Iddio fosse vostro Padre, 
voi mi amereste; poichè io sono proceduto, e 
vengo da Dio; perciocchè io non son venuto da me 
stesso, anzi esso mi ha mandato. 

Perchè non intendete voi il mio parlare? perchè 
voi non potete ascoltar la mia parola. 

Voi siete dal diavolo, che è vostro padre; e 
volete fare i desideri del padre vostro; egli fu 
micidiale dal principio, e non è stato fermo 
nella verità; poichè verità non è in lui; 
quando proferisce la menzogna, parla del suo 
proprio; perciocchè egli è mendace, e il padre 
della menzogna. 

Ma, quant’è a me, perciocchè io dico la 
verità, voi non mi credete. 

Chi di voi mi convince di peccato? e se io dico 
verità, perchè non mi credete voi? 

Chi è da Dio ascolta le parole di Dio; perciò, 
voi non l’ascoltate, perciocchè non siete da 
Dio. 

Laonde i Giudei risposero, e gli dissero: Non 
diciamo noi bene che tu sei Samaritano, e che hai 
il demonio? 

Gesù rispose: Io non ho demonio, ma onoro il 
Padre mio, e voi mi disonorate. 

Or io non cerco la mia gloria; v’è chi la 
cerca, e ne giudica. 

In verità, in verità, io vi dico che se alcuno 
guarda la mia parola, non vedrà giammai in eterno 
la morte. 

Laonde i Giudei gli dissero: Ora conosciamo che tu 
hai il demonio. Abrahamo, ed i profeti son morti; 
e tu dici: Se alcuno guarda la mia parola, egli 
non gusterà giammai in eterno la morte. 

Sei tu maggiore del padre nostro Abrahamo, il 
quale è morto? i profeti ancora son morti; che 
fai te stesso? 

Gesù rispose: Se io glorifico me stesso, la mia 
gloria non è nulla; v’è il Padre mio che mi 
glorifica, che voi dite essere vostro Dio. 

E pur voi non l’avete conosciuto; ma io lo 
conosco; e, se io dicessi che io non lo conosco, 
sarei mendace, simile a voi; ma io lo conosco, e 
guardo la sua parola. 

Abrahamo, vostro padre, giubilando, desiderò di 
vedere il mio giorno, e lo vide, e se ne 
rallegrò. 

I Giudei adunque gli dissero: Tu non hai ancora 
cinquant’anni, ed hai veduto Abrahamo? 

Gesù disse loro: In verità, in verità, io vi 
dico, che avanti che Abrahamo fosse nato, io sono. 

Essi adunque levarono delle pietre, per gettarle 
contro a lui; ma Gesù si nascose, ed uscì del 
tempio, essendo passato per mezzo loro; e così se 
ne andò. 

E PASSANDO, vide un uomo che era cieco dalla sua 
natività. 

E i suoi discepoli lo domandaron, dicendo: 
Maestro, chi ha peccato, costui, o suo padre e sua 
madre, perchè egli sia nato cieco? 

Gesù rispose: Nè costui, nè suo padre, nè sua 
madre hanno peccato; anzi ciò è avvenuto, 
acciocchè le opere di Dio sieno manifestate in 
lui. 

Conviene che io operi l’opere di colui che mi ha 
mandato, mentre è giorno; la notte viene che 
niuno può operare. 

Mentre io son nel mondo, io son la luce del mondo. 

Avendo dette queste cose, sputò in terra, e fece 
del loto con lo sputo, e ne impiastrò gli occhi 
del cieco. 

E gli disse: Va’, lavati nella pescina di Siloe 
il che s’interpreta: Mandato; egli adunque vi 
andò, e si lavò, e ritornò vedendo. 

Laonde i vicini, e coloro che innanzi l’avean 
veduto cieco, dissero: Non è costui quel che 
sedeva, e mendicava? 

Gli uni dicevano: Egli è l’istesso. Gli altri: 
Egli lo rassomiglia. Ed egli diceva: Io son desso. 

Gli dissero adunque: Come ti sono stati aperti gli 
occhi? 

Egli rispose, e disse: Un uomo, detto Gesù, fece 
del loto, e me ne impiastrò gli occhi, e mi 
disse: Vattene alla pescina di Siloe, e lavati. Ed 
io, essendovi andato, e lavatomi, ho ricuperata la 
vista. 

Ed essi gli dissero: Ov’è colui? Egli disse: Io 
non so. 

Ed essi condussero a’ Farisei colui che già era 
stato cieco. 

Or era sabato, quando Gesù fece il loto, ed 
aperse gli occhi d’esso. 

I Farisei adunque da capo gli domandarono 
anch’essi, come egli avea ricoverata la vista. 
Ed egli disse loro: Egli mi mise del loto in su 
gli occhi, ed io mi lavai, e veggo. 

Alcuni adunque de’ Farisei dicevano: 
Quest’uomo non è da Dio, perciocchè non 
osserva il sabato. Altri dicevano: Come può un 
uomo peccatore far cotali miracoli? E v’era 
dissensione fra loro. 

Dissero adunque di nuovo al cieco: Che dici tu di 
lui, ch’egli ti ha aperti gli occhi? Egli disse: 
Egli è profeta. 

Laonde i Giudei non credettero di lui, ch’egli 
fosse stato cieco, ed avesse ricoverata la vista; 
finchè ebbero chiamati il padre, e la madre di 
quell’uomo che avea ricoverata la vista. 

E quando furon venuti, li domandarono, dicendo: È 
costui il vostro figliuolo, il qual voi dite esser 
nato cieco? come dunque vede egli ora? 

E il padre, e la madre di esso risposero loro, e 
dissero: Noi sappiamo che costui è nostro 
figliuolo, e ch’egli è nato cieco. 

Ma, come egli ora vegga, o chi gli abbia aperti 
gli occhi, noi nol sappiamo; egli è già in età, 
domandateglielo; egli parlerà di sè stesso. 

Questo dissero il padre, e la madre d’esso; 
perciocchè temevano i Giudei; poichè i Giudei 
avevano già costituito che se alcuno lo 
riconosceva il Cristo, fosse sbandito dalla 
sinagoga. 

Perciò, il padre e la madre d’esso dissero: 
Egli è già in età, domandate lui stesso. 

Essi adunque chiamarono di nuovo quell’uomo 
ch’era stato cieco, e gli dissero: Da’ gloria 
a Dio; noi sappiamo che quest’uomo è peccatore. 

Laonde colui rispose, e disse: Se egli è 
peccatore, io nol so; una cosa so, che, essendo io 
stato cieco, ora veggo. 

Ed essi da capo gli dissero: Che ti fece egli? 
come ti aperse egli gli occhi? 

Egli rispose loro: Io ve l’ho già detto, e voi 
non l’avete ascoltato; perchè volete udirlo di 
nuovo? volete punto ancora voi divenir suoi 
discepoli? 

Perciò essi l’ingiuriarono, e dissero: Sii tu 
discepolo di colui; ma, quant’è a noi, siam 
discepoli di Mosè. 

Noi sappiamo che Iddio ha parlato a Mosè; ma, 
quant’è a costui, non sappiamo onde egli sia. 

Quell’uomo rispose, e disse loro: V’è ben di 
vero da maravigliarsi in ciò che voi non sapete 
onde egli sia; e pure egli mi ha aperti gli occhi. 

Or noi sappiamo che Iddio non esaudisce i 
peccatori; ma, se alcuno è pio verso Iddio, e fa 
la sua volontà, quello esaudisce egli. 

Ei non si è giammai udito che alcuno abbia aperti 
gli occhi ad uno che sia nato cieco. 

Se costui non fosse da Dio, non potrebbe far 
nulla. 

Essi risposero, e gli dissero: Tu sei tutto quanto 
nato in peccati, e ci ammaestri! E lo cacciarono 
fuori. 

Gesù udì che l’aveano cacciato fuori; e 
trovatolo, gli disse: Credi tu nel Figliuol di 
Dio? 

Colui rispose, e disse: E chi è egli, Signore, 
acciocchè io creda in lui? 

E Gesù gli disse: Tu l’hai veduto, e quel che 
parla teco è desso. 

Allora egli disse: Io credo, Signore, e 
l’adorò. 

Poi Gesù disse: Io son venuto in questo mondo per 
far giudicio, acciocchè coloro che non veggono 
veggano, e coloro che veggono divengan ciechi. 

Ed alcuni de’ Farisei ch’eran con lui udirono 
queste cose, e gli dissero: Siamo ancora noi 
ciechi? 

Gesù disse loro: Se voi foste ciechi, non avreste 
alcun peccato; ma ora voi dite: Noi veggiamo; 
perciò il vostro peccato rimane. 

IN verità, in verità, io vi dico, che chi non 
entra per la porta nell’ovile delle pecore, ma 
vi sale altronde, esso è rubatore, e ladrone. 

Ma chi entra per la porta è pastor delle pecore. 

A costui apre il portinaio, e le pecore ascoltano 
la sua voce, ed egli chiama le sue pecore per 
nome, e le conduce fuori. 

E quando ha messe fuori le sue pecore, va davanti 
a loro, e le pecore lo seguitano, perciocchè 
conoscono la sua voce. 

Ma non seguiteranno lo straniero, anzi se ne 
fuggiranno da lui, perciocchè non conoscono la 
voce degli stranieri. 

Questa similitudine disse loro Gesù; ma essi non 
riconobbero quali fosser le cose ch’egli 
ragionava loro. 

Laonde Gesù da capo disse loro: In verità, in 
verità, io vi dico, che io son la porta delle 
pecore. 

Tutti quanti coloro che son venuti sono stati 
rubatori, e ladroni; ma le pecore non li hanno 
ascoltati. 

Io son la porta; se alcuno entra per me, sarà 
salvato, ed entrerà, ed uscirà, e troverà 
pastura. 

Il ladro non viene se non per rubare, ed 
ammazzare, e distrugger le pecore; ma io son 
venuto acciocchè abbiano vita, ed abbondino. 

Io sono il buon pastore; il buon pastore mette la 
sua vita per le pecore. 

Ma il mercenario, e quel che non è pastore, e di 
cui non son le pecore, se vede venire il lupo, 
abbandona le pecore, e sen fugge; e il lupo le 
rapisce, e disperge le pecore. 

Or il mercenario se ne fugge, perciocchè egli è 
mercenario, e non si cura delle pecore. 

Io sono il buon pastore, e conosco le mie pecore, 
e son conosciuto dalle mie. 

Siccome il Padre mi conosce, ed io conosco il 
Padre; e metto la mia vita per le mie pecore. 

Io ho anche delle altre pecore, che non son di 
quest’ovile; quelle ancora mi conviene addurre, 
ed esse udiranno la mia voce; e vi sarà una sola 
greggia, ed un sol pastore. 

Per questo mi ama il Padre, perciocchè io metto 
la vita mia, per ripigliarla poi. 

Niuno me la toglie, ma io da me stesso la dipongo; 
io ho podestà di diporla, ed ho altresì podestà 
di ripigliarla; questo comandamento ho ricevuto 
dal Padre mio. 

Perciò nacque di nuovo dissensione tra i Giudei, 
per queste parole. 

E molti di loro dicevano: Egli ha il demonio, ed 
è forsennato; perchè l’ascoltate voi? 

Altri dicevano: Queste parole non son d’un 
indemoniato; può il demonio aprir gli occhi de’ 
ciechi? 

OR la festa della dedicazione si fece in 
Gerusalemme, ed era di verno. 

E Gesù passeggiava nel tempio, nel portico di 
Salomone. 

I Giudei adunque l’intorniarono, e gli dissero: 
Infino a quando terrai sospesa l’anima nostra? 
Se tu sei il Cristo, diccelo apertamente. 

Gesù rispose loro: Io ve l’ho detto, e voi nol 
credete; le opere, che io fo nel nome del Padre 
mio, son quelle che testimoniano di me. 

Ma voi non credete, perciocchè non siete delle 
mie pecore, come io vi ho detto. 

Le mie pecore ascoltano la mia voce, ed io le 
conosco, ed esse mi seguitano. 

Ed io do loro la vita eterna, e giammai in eterno 
non periranno, e niuno le rapirà di man mia. 

Il Padre mio, che me le ha date, è maggior di 
tutti; e niuno le può rapire di man del Padre 
mio. 

Io ed il Padre siamo una stessa cosa. 

Perciò i Giudei levarono di nuovo delle pietre, 
per lapidarlo. 

Gesù rispose loro: Io vi ho fatte veder molte 
buone opere, procedenti dal Padre mio; per quale 
di esse mi lapidate voi? 

I Giudei gli risposero, dicendo: Noi non ti 
lapidiamo per alcuna buona opera, anzi per 
bestemmia, perciocchè tu, essendo uomo, ti fai 
Dio. 

Gesù rispose loro: Non è egli scritto nella 
vostra legge: Io ho detto: Voi siete dii? 

Se chiama dii coloro, a’ quali la parola di Dio 
è stata indirizzata; e la scrittura non può 
essere annullata; 

dite voi che io, il quale il Padre ha santificato, 
ed ha mandato nel mondo, bestemmio, perciocchè ho 
detto: Io son Figliuolo di Dio? 

Se io non fo le opere del Padre mio, non 
crediatemi. 

Ma, s’io le fo, benchè non crediate a me, 
credete alle opere, acciocchè conosciate, e 
crediate che il Padre è in me, e ch’io sono in 
lui. 

Essi adunque di nuovo cercavano di pigliarlo; ma 
egli uscì dalle lor mani. 

E se ne andò di nuovo di là dal Giordano, al 
luogo ove Giovanni prima battezzava; e quivi 
dimorò. 

E molti vennero a lui, e dicevano: Giovanni certo 
non fece alcun miracolo; ma pure, tutte le cose 
che Giovanni disse di costui eran vere. 

E quivi molti credettero in lui. 

OR v’era un certo Lazaro, di Betania, del 
castello di Maria, e di Marta, sua sorella, il 
quale era infermo. 

Or Maria era quella che unse d’olio odorifero il 
Signore, ed asciugò i suoi piedi co’ suoi 
capelli; della quale il fratello Lazaro era 
infermo. 

Le sorelle adunque mandarono a dire a Gesù: 
Signore, ecco, colui che tu ami è infermo. 

E Gesù, udito ciò, disse: Questa infermità non 
è a morte, ma per la gloria di Dio, acciocchè il 
Figliuol di Dio sia glorificato per essa. 

Or Gesù amava Marta, e la sua sorella, e Lazaro. 

Come dunque egli ebbe inteso ch’egli era 
infermo, dimorò ancora nel luogo ove egli era due 
giorni. 

Poi appresso disse a’ suoi discepoli: Andiam di 
nuovo in Giudea. 

I discepoli gli dissero: Maestro, i Giudei pur ora 
cercavan di lapidarti, e tu vai di nuovo là? 

Gesù rispose: Non vi son eglino dodici ore del 
giorno? se alcuno cammina di giorno, non 
s’intoppa, perciocchè vede la luce di questo 
mondo. 

Ma, se alcuno cammina di notte, s’intoppa, 
perciocchè egli non ha luce. 

Egli disse queste cose; e poi appresso disse loro: 
Lazaro, nostro amico, dorme; ma io vo per 
isvegliarlo. 

Laonde i suoi discepoli dissero: Signore, se egli 
dorme, sarà salvo. 

Or Gesù avea detto della morte di esso; ma essi 
pensavano ch’egli avesse detto del dormir del 
sonno. 

Allora adunque Gesù disse loro apertamente: 
Lazaro è morto. 

E per voi, io mi rallegro che io non v’era, 
acciocchè crediate; ma andiamo a lui. 

Laonde Toma, detto Didimo, disse a’ discepoli, 
suoi compagni: Andiamo ancor noi, acciocchè 
muoiamo con lui. 

Gesù adunque, venuto, trovò che Lazaro era già 
da quattro giorni nel monumento. 

Or Betania era vicin di Gerusalemme intorno a 
quindici stadi. 

E molti dei Giudei eran venuti a Marta, e Maria, 
per consolarle del lor fratello. 

Marta adunque, come udì che Gesù veniva, gli 
andò incontro, ma Maria sedeva in casa. 

E Marta disse a Gesù: Signore, se tu fossi stato 
qui, il mio fratello non sarebbe morto. 

Ma pure, io so ancora al presente che tutto ciò 
che tu chiederai a Dio, egli te lo darà. 

Gesù le disse: Il tuo fratello risusciterà. 

Marta gli disse: Io so ch’egli risusciterà 
nella risurrezione, nell’ultimo giorno. 

Gesù le disse: Io son la risurrezione e la vita; 
chiunque crede in me, benchè sia morto, viverà. 

E chiunque vive, e crede in me, non morrà giammai 
in eterno. Credi tu questo? 

Ella gli disse: Sì, Signore; io credo che tu sei 
il Cristo, il Figliuol di Dio, che avea da venire 
al mondo. 

E, detto questo, se ne andò, e chiamò di 
nascosto Maria, sua sorella, dicendo: Il Maestro 
è qui, e ti chiama. 

Essa, come ebbe ciò udito, si levò prestamente, 
e venne a lui. 

Or Gesù non era ancor giunto nel castello; ma era 
nel luogo ove Marta l’avea incontrato. 

Laonde i Giudei ch’eran con lei in casa, e la 
consolavano, veggendo che Maria s’era levata in 
fretta, ed era uscita fuori, la seguitarono, 
dicendo: Ella se ne va al monumento, per pianger 
quivi. 

Maria adunque, quando fu venuta là ove era Gesù, 
vedutolo, gli si gittò ai piedi, dicendogli: 
Signore, se tu fossi stato qui, il mio fratello 
non sarebbe morto. 

Gesù adunque, come vide che ella, e i Giudei 
ch’eran venuti con lei, piangevano, fremè nello 
spirito, e si conturbò. 

E disse: Ove l’avete voi posto? Essi gli 
dissero: Signore, vieni, e vedi. 

E Gesù lagrimò. 

Laonde i Giudei dicevano: Ecco, come l’amava! 

Ma alcuni di loro dissero: Non poteva costui, che 
aperse gli occhi al cieco, fare ancora che costui 
non morisse? 

Laonde Gesù, fremendo di nuovo in sè stesso, 
venne al monumento; or quello era una grotta, e 
v’era una pietra posta disopra. 

E Gesù disse: Togliete via la pietra. Ma Marta, 
la sorella del morto, disse: Signore, egli pute 
già; perciocchè egli è morto già da quattro 
giorni. 

Gesù le disse: Non t’ho io detto che, se tu 
credi, tu vedrai la gloria di Dio? 

Essi adunque tolsero via la pietra dal luogo ove 
il morto giaceva. E Gesù, levati in alto gli 
occhi, disse: Padre, io ti ringrazio che tu mi hai 
esaudito. 

Or ben sapeva io che tu sempre mi esaudisci; ma io 
ho detto ciò per la moltitudine qui presente, 
acciocchè credano che tu mi hai mandato. 

E detto questo, gridò con gran voce: Lazaro, 
vieni fuori. 

E il morto uscì, avendo le mani e i piedi 
fasciati, e la faccia involta in uno sciugatoio. 
Gesù disse loro: Scioglietelo, e lasciatelo 
andare. 

Laonde molti de’ Giudei che eran venuti a Maria, 
vedute tutte le cose che Gesù avea fatte, 
credettero in lui. 

MA alcuni di loro andarono a’ Farisei, e disser 
loro le cose che Gesù avea fatte. 

E perciò i principali sacerdoti, e i Farisei, 
raunarono il concistoro, e dicevano: Che facciamo? 
quest’uomo fa molti miracoli. 

Se noi lo lasciamo così, tutti crederanno in lui, 
e i Romani verranno, e distruggeranno e il nostro 
luogo, e la nostra nazione. 

Ed un di loro, cioè Caiafa, ch’era sommo 
sacerdote di quell’anno, disse loro: Voi non 
avete alcun conoscimento; 

e non considerate ch’egli ci giova che un uomo 
muoia per lo popolo, e che tutta la nazione non 
perisca. 

Or egli non disse questo da sè stesso; ma, 
essendo sommo sacerdote di quell’anno, 
profetizzò che Gesù morrebbe per la nazione; 

e non solo per quella nazione, ma ancora per 
raccogliere in uno i figliuoli di Dio dispersi. 

Da quel giorno adunque presero insieme consiglio 
d’ucciderlo. 

Laonde Gesù non andava più apertamente attorno 
tra i Giudei; ma se ne andò di là nella contrada 
vicina del deserto, in una città detta Efraim, e 
quivi se ne stava co’ suoi discepoli. 

Or la pasqua de’ Giudei era vicina; e molti di 
quella contrada salirono in Gerusalemme, innanzi 
la pasqua, per purificarsi. 

Cercavano adunque Gesù; ed essendo nel tempio, 
dicevano gli uni agli altri: Che vi par egli? non 
verrà egli alla festa? 

Or i principali sacerdoti, e i Farisei avean dato 
ordine che, se alcuno sapeva ove egli fosse, lo 
significasse, acciocchè lo pigliassero. 

GESÙ adunque, sei giorni avanti la pasqua, venne 
in Betania ove era Lazaro, quel ch’era stato 
morto, il quale egli avea suscitato da’ morti. 

E quivi gli fecero un convito; e Marta ministrava, 
e Lazaro era un di coloro ch’eran con lui a 
tavola. 

E Maria prese una libbra d’olio odorifero di 
nardo schietto, di gran prezzo, e ne unse i piedi 
di Gesù, e li asciugò co’ suoi capelli, e la 
casa fu ripiena dell’odor dell’olio. 

Laonde un de’ discepoli d’esso, cioè Giuda 
Iscariot, figliuol di Simone, il quale era per 
tradirlo, disse: 

Perchè non si è venduto quest’olio trecento 
denari, e non si è il prezzo dato a’ poveri? 

Or egli diceva questo, non perchè si curasse 
de’ poveri, ma perciocchè era ladro, ed avea la 
borsa, e portava ciò che vi si metteva dentro. 

Gesù adunque disse: Lasciala; ella l’avea 
guardato per lo giorno della mia imbalsamatura. 

Perciocchè sempre avete i poveri con voi, ma me 
non avete sempre. 

Una gran moltitudine dunque de’ Giudei seppe 
ch’egli era quivi; e vennero, non sol per Gesù, 
ma ancora per veder Lazaro, il quale egli avea 
suscitato dai morti. 

Or i principali sacerdoti preser consiglio 
d’uccidere eziandio Lazaro; 

perciocchè per esso molti de’ Giudei andavano, 
e credevano in Gesù. 

IL giorno seguente, una gran moltitudine, ch’era 
venuta alla festa, udito che Gesù veniva in 
Gerusalemme, 

prese de’ rami di palme, ed uscì incontro a 
lui, e gridava: Osanna! benedetto sia il Re 
d’Israele, che viene nel nome del Signore. 

E Gesù, trovato un asinello, vi montò su, 
secondo ch’egli è scritto: 

Non temere, o figliuola di Sion; ecco, il tuo Re 
viene, montato sopra un puledro d’asina. 

Or i suoi discepoli non intesero da prima queste 
cose; ma, quando Gesù fu glorificato, allora si 
ricordarono che queste cose erano scritte di lui, 
e ch’essi gli avean fatte queste cose. 

La moltitudine adunque ch’era con lui 
testimoniava ch’egli avea chiamato Lazaro fuori 
del monumento, e l’avea suscitato da’ morti. 

Perciò ancora la moltitudine gli andò incontro, 
perciocchè avea udito che egli avea fatto questo 
miracolo. 

Laonde i Farisei disser tra loro: Vedete che non 
profittate nulla? ecco, il mondo gli va dietro. 

OR v’erano certi Greci, di quelli che salivano 
per adorar nella festa. 

Costoro adunque, accostatisi a Filippo, ch’era 
di Betsaida, città di Galilea, lo pregarono, 
dicendo: Signore, noi vorremmo veder Gesù. 

Filippo venne, e lo disse ad Andrea; e di nuovo 
Andrea e Filippo lo dissero a Gesù. 

E Gesù rispose loro, dicendo: L’ora è venuta, 
che il Figliuol dell’uomo ha da esser 
glorificato. 

In verità, in verità, io vi dico che, se il 
granel del frumento, caduto in terra, non muore, 
riman solo; ma, se muore, produce molto frutto. 

Chi ama la sua vita la perderà, e chi odia la sua 
vita in questo mondo la conserverà in vita 
eterna. 

Se alcun mi serve, seguitimi; ed ove io sarò, ivi 
ancora sarà il mio servitore; e se alcuno mi 
serve, il Padre l’onorerà. 

Ora è turbata l’anima mia; e che dirò? Padre, 
salvami da quest’ora; ma, per questo sono io 
venuto in quest’ora. 

Padre, glorifica il tuo nome. Allora venne una 
voce dal cielo, che disse: E l’ho glorificato, e 
lo glorificherò ancora. 

Laonde la moltitudine, ch’era quivi presente, ed 
avea udita la voce, diceva essersi fatto un tuono. 
Altri dicevano: Un angelo gli ha parlato. 

E Gesù rispose, e disse: Questa voce non si è 
fatta per me, ma per voi. 

Ora è il giudicio di questo mondo; ora sarà 
cacciato fuori il principe di questo mondo. 

Ed io, quando sarò levato in su dalla terra, 
trarrò tutti a me. 

Or egli diceva questo, significando di qual morte 
egli morrebbe. 

La moltitudine gli rispose: Noi abbiamo inteso 
dalla legge che il Cristo dimora in eterno; come 
dunque dici tu che convien che il Figliuol 
dell’uomo sia elevato ad alto? chi è questo 
Figliuol dell’uomo? 

Gesù adunque disse loro: Ancora un poco di tempo 
la Luce è con voi; camminate, mentre avete la 
luce, che le tenebre non vi colgano; perciocchè, 
chi cammina nelle tenebre non sa dove si vada. 

Mentre avete la Luce, credete nella Luce, 
acciocchè siate figliuoli di luce. Queste cose 
ragionò Gesù; e poi se ne andò, e si nascose da 
loro. 

E, benchè avesse fatti cotanti segni davanti a 
loro, non però credettero in lui; 

acciocchè la parola che il profeta Isaia ha detta 
s’adempiesse: Signore, chi ha creduto alla 
nostra predicazione? ed a cui è stato rivelato il 
braccio del Signore? 

Per tanto non potevano credere, perciocchè Isaia 
ancora ha detto: 

Egli ha accecati loro gli occhi, ed ha indurato 
loro il cuore, acciocchè non veggano con gli 
occhi, e non intendano col cuore, e non si 
convertano, ed io non li sani. 

Queste cose disse Isaia, quando vide la gloria 
d’esso, e d’esso parlò. 

Pur nondimeno molti, eziandio dei principali, 
credettero in lui; ma, per tema de’ Farisei, non 
lo confessavano, acciocchè non fossero sbanditi 
dalla sinagoga. 

Perciocchè amarono più la gloria degli uomini, 
che la gloria di Dio. 

Or Gesù gridò, e disse: Chi crede in me non 
crede in me, ma in colui che mi ha mandato. 

E chi vede me vede colui che mi ha mandato. 

Io, che son la Luce, son venuto nel mondo, 
acciocchè chiunque crede in me non dimori nelle 
tenebre. 

E se alcuno ode le mie parole, e non crede, io non 
lo giudico; perciocchè io non son venuto a 
giudicare il mondo, anzi a salvare il mondo. 

Chi mi sprezza, e non riceve le mie parole, ha chi 
lo giudica; la parola che io ho ragionata sarà 
quella che lo giudicherà nell’ultimo giorno. 

Perciocchè io non ho parlato da me medesimo; ma 
il Padre che mi ha mandato è quello che mi ha 
ordinato ciò ch’io debbo dire e parlare. 

Ed io so che il suo comandamento è vita eterna; 
le cose adunque ch’io ragiono, così le ragiono 
come il Padre mi ha detto. 

OR avanti la festa di Pasqua, Gesù, sapendo che 
la sua ora era venuta, da passar di questo mondo 
al Padre; avendo amati i suoi che erano nel mondo, 
li amò infino alla fine. 

E finita la cena avendo già il diavolo messo nel 
cuor di Giuda Iscariot, figliuol di Simone, di 
tradirlo, 

Gesù, sapendo che il Padre gli avea dato ogni 
cosa in mano, e ch’egli era proceduto da Dio, e 
se ne andava a Dio; 

si levò dalla cena, e pose giù la sua vesta; e 
preso uno sciugatoio, se ne cinse. 

Poi mise dell’acqua in un bacino, e prese a 
lavare i piedi de’ discepoli, e ad asciugarli 
con lo sciugatoio, del quale egli era cinto. 

Venne adunque a Simon Pietro. Ed egli disse: 
Signore, mi lavi tu i piedi? 

Gesù rispose, e gli disse: Tu non sai ora quel 
ch’io fo, ma lo saprai appresso. 

Pietro gli disse: Tu non mi laverai giammai i 
piedi. Gesù gli disse: Se io non ti lavo, tu non 
avrai parte alcuna meco. 

Simon Pietro gli disse: Signore, non solo i piedi, 
ma anche le mani, e il capo. 

Gesù gli disse: Chi è lavato non ha bisogno se 
non di lavare i piedi, ma è tutto netto; voi 
ancora siete netti, ma non tutti. 

Perciocchè egli conosceva colui che lo tradiva; 
perciò disse: Non tutti siete netti. 

Dunque, dopo ch’egli ebbe loro lavati i piedi, 
ed ebbe ripresa la sua vesta, messosi di nuovo a 
tavola, disse loro: Sapete voi quel ch’io vi ho 
fatto? 

Voi mi chiamate Maestro, e Signore, e dite bene, 
perciocchè io lo sono. 

Se dunque io, che sono il Signore, e il Maestro, 
v’ho lavati i piedi, voi ancora dovete lavare i 
piedi gli uni agli altri. 

Perchè io vi ho dato esempio, acciocchè, come ho 
fatto io, facciate ancor voi. 

In verità, in verità, io vi dico, che il 
servitore non è maggior del suo signore, nè il 
messo maggior di colui che l’ha mandato. 

Se sapete queste cose, voi siete beati se le fate. 

Io non dico di voi tutti; io so quelli che io ho 
eletti; ma conviene che s’adempia questa 
scrittura: Colui che mangia il pane meco ha levato 
contro a me il suo calcagno. 

Fin da ora io vel dico, avanti che sia avvenuto; 
acciocchè, quando sarà avvenuto, crediate 
ch’io son desso. 

In verità, in verità, io vi dico, che, se io 
mando alcuno, chi lo riceve riceve me, e chi 
riceve me riceve colui che mi ha mandato. 

DOPO che Gesù ebbe dette queste cose, fu turbato 
nello spirito; e protestò, e disse: In verità, 
in verità, io vi dico, che l’un di voi mi 
tradirà. 

Laonde i discepoli si riguardavano gli uni gli 
altri, stando in dubbio di chi dicesse. 

Or uno de’ discepoli, il quale Gesù amava, era 
coricato in sul seno d’esso. 

Simon Pietro adunque gli fece cenno, che 
domandasse chi fosse colui, del quale egli 
parlava. 

E quel discepolo, inchinatosi sopra il petto di 
Gesù, gli disse: Signore, chi è colui? Gesù 
rispose: 

Egli è colui, al quale io darò il boccone, dopo 
averlo intinto. Ed avendo intinto il boccone, lo 
diede a Giuda Iscariot, figliuol di Simone. 

Ed allora, dopo quel boccone, Satana entrò in 
lui. Laonde Gesù gli disse: Fa’ prestamente 
quel che tu fai. 

Ma niun di coloro ch’erano a tavola intese 
perchè gli avea detto quello. 

Perciocchè alcuni stimavano, perchè Giuda avea 
la borsa, che Gesù gli avesse detto: Comperaci le 
cose che ci bisognano per la festa; ovvero, che 
desse qualche cosa ai poveri. 

Egli adunque, preso il boccone, subito se ne 
uscì. Or era notte. 

QUANDO fu uscito, Gesù disse: Ora è glorificato 
il Figliuol dell’uomo, e Dio è glorificato in 
lui. 

E se Dio è glorificato in lui, egli altresì lo 
glorificherà in sè medesimo, e tosto lo 
glorificherà. 

Figliuoletti, io sono ancora un poco di tempo con 
voi; voi mi cercherete, ma come ho detto a’ 
Giudei, che là ove io vo essi non posson venire, 
così altresì dico a voi al presente. 

Io vi do un nuovo comandamento: che voi vi amiate 
gli uni gli altri; acciocchè, come io vi ho 
amati, voi ancora vi amiate gli uni gli altri. 

Da questo conosceranno tutti che voi siete miei 
discepoli, se avrete amore gli uni per gli altri. 

Simon Pietro gli disse: Signore, dove vai? Gesù 
gli rispose: Là ove io vo, tu non puoi ora 
seguitarmi; ma mi seguiterai poi appresso. 

Pietro gli disse: Signore, perchè non posso io 
ora seguitarti? io metterò la vita mia per te. 

Gesù gli rispose: Tu metterai la vita tua per me? 
in verità, in verità, io ti dico che il gallo 
non canterà, che tu non mi abbi rinnegato tre 
volte. 

Il vostro cuore non sia turbato; voi credete in 
Dio, credete ancora in me. 

Nella casa del Padre mio vi son molte stanze; se 
no, io ve l’avrei detto; io vo ad apparecchiarvi 
il luogo. 

E quando io sarò andato, e vi avrò apparecchiato 
il luogo, verrò di nuovo, e vi accoglierò 
appresso di me, acciocchè dove io sono, siate 
ancora voi. 

Voi sapete ove io vo, e sapete anche la via. 

Toma gli disse: Signore, noi non sappiamo ove tu 
vai; come dunque possiamo saper la via? 

Gesù gli disse: Io son la via, la verità, e la 
vita; niuno viene al Padre se non per me. 

Se voi mi aveste conosciuto, conoscereste anche il 
Padre; e fin da ora lo conoscete, e l’avete 
veduto. 

Filippo gli disse: Signore, mostraci il Padre, e 
ciò ci basta. 

Gesù gli disse: Cotanto tempo sono io già con 
voi, e tu non mi hai conosciuto, Filippo? chi mi 
ha veduto ha veduto il Padre; come dunque dici tu: 
Mostraci il Padre? 

Non credi tu che io son nel Padre, e che il Padre 
è in me? le parole che io vi ragiono, non le 
ragiono da me stesso; e il Padre, che dimora in 
me, è quel che fa le opere. 

Credetemi ch’io son nel Padre, e che il Padre è 
in me; se no, credetemi per esse opere. 

In verità, in verità, io vi dico, che chi crede 
in me farà anch’egli le opere le quali io fo; 
anzi ne farà delle maggiori di queste, 
perciocchè io me ne vo al Padre. 

Ed ogni cosa che voi avrete chiesta nel nome mio, 
quella farò; acciocchè il Padre sia glorificato 
nel Figliuolo. 

Se voi chiedete cosa alcuna nel nome mio, io la 
farò. 

Se voi mi amate, osservate i miei comandamenti. 

Ed io pregherò il Padre, ed egli vi darà un 
altro Consolatore, che dimori con voi in perpetuo. 

Cioè lo Spirito della verità, il quale il mondo 
non può ricevere; perciocchè non lo vede, e non 
lo conosce; ma voi lo conoscete; perciocchè 
dimora appresso di voi, e sarà in voi. 

Io non vi lascerò orfani; io tornerò a voi. 

Fra qui ed un poco di tempo, il mondo non mi 
vedrà più; ma voi mi vedrete; 

perciocchè io vivo, e voi ancora vivrete. In quel 
giorno voi conoscerete che io son nel Padre mio, e 
che voi siete in me, ed io in voi. 

Chi ha i miei comandamenti, e li osserva, esso è 
quel che mi ama; e chi mi ama sarà amato dal 
Padre mio; ed io ancora l’amerò, e me gli 
manifesterò. 

Giuda, non l’Iscariot, gli disse: Signore, che 
vuol dire che tu ti manifesterai a noi, e non al 
mondo? Gesù rispose, e gli disse: 

Se alcuno mi ama, osserverà la mia parola, e il 
Padre mio l’amerà; e noi verremo a lui, e 
faremo dimora presso lui. 

Chi non mi ama non osserva le mie parole; e la 
parola che voi udite, non è mia, ma del Padre che 
mi ha mandato. 

Io vi ho ragionate queste cose, dimorando appresso 
di voi. 

Ma il Consolatore, cioè lo Spirito Santo, il 
quale il Padre manderà nel nome mio, esso 
v’insegnerà ogni cosa, e vi rammemorerà tutte 
le cose che io vi ho dette. 

Io vi lascio pace, io vi do la mia pace: io non ve 
la do, come il mondo la dà; il vostro cuore non 
sia turbato, e non si spaventi. 

Voi avete udito che io vi ho detto: Io me ne vo, e 
tornerò a voi; se voi mi amaste, certo voi vi 
rallegrereste di ciò che ho detto: Io me ne vo al 
Padre; poichè il Padre è maggiore di me. 

Ed ora, io ve l’ho detto, innanzi che sia 
avvenuto; acciocchè, quando sarà avvenuto, voi 
crediate. 

Io non parlerò più molto con voi; perciocchè il 
principe di questo mondo viene, e non ha nulla in 
me. 

Ma quest’è, acciocchè il mondo conosca che io 
amo il Padre, e che fo come il Padre mi ha 
ordinato. Levatevi, andiamcene di qui. 

IO son la vera vite, e il Padre mio è il 
vignaiuolo. 

Egli toglie via ogni tralcio che in me non porta 
frutto; ma ogni tralcio che porta frutto egli lo 
rimonda, acciocchè ne porti vie più. 

Già siete voi mondi, per la parola che io vi ho 
detta. 

Dimorate in me, ed io dimorerò in voi; siccome il 
tralcio non può portar frutto da sè stesso, se 
non dimora nella vite, così nè anche voi, se non 
dimorate in me. 

Io son la vite, voi siete i tralci; chi dimora in 
me, ed io in lui, esso porta molto frutto, poichè 
fuor di me non potete far nulla. 

Se alcuno non dimora in me, è gettato fuori, come 
il sermento, e si secca; poi cotali sermenti son 
raccolti, e son gettati nel fuoco, e si bruciano. 

Se voi dimorate in me, e le mie parole dimorano in 
voi, voi domanderete ciò che vorrete, e vi sarà 
fatto. 

In questo è glorificato il Padre mio, che voi 
portiate molto frutto; e così sarete miei 
discepoli. 

Come il Padre mi ha amato, io altresì ho amati 
voi; dimorate nel mio amore. 

Se voi osservate i miei comandamenti, voi 
dimorerete nel mio amore; siccome io ho osservati 
i comandamenti del Padre mio, e dimoro nel suo 
amore. 

Queste cose vi ho io ragionate, acciocchè la mia 
allegrezza dimori in voi, e la vostra allegrezza 
sia compiuta. 

Quest’è il mio comandamento: Che voi vi amiate 
gli uni gli altri, come io ho amati voi. 

Niuno ha maggiore amor di questo: di metter la 
vita sua per i suoi amici. 

Voi sarete miei amici, se fate tutte le cose che 
io vi comando. 

Io non vi chiamo più servi, perciocchè il servo 
non sa ciò che fa il suo signore; ma io vi ho 
chiamati amici, perciocchè vi ho fatte assaper 
tutte le cose che ho udite dal Padre mio. 

Voi non avete eletto me, ma io ho eletti voi; e vi 
ho costituiti, acciocchè andiate, e portiate 
frutto, e il vostro frutto sia permanente; 
acciocchè qualunque cosa chiederete al Padre nel 
mio nome, egli ve la dia. 

Io vi comando queste cose, acciocchè vi amiate 
gli uni gli altri. 

Se il mondo vi odia, sappiate che egli mi ha 
odiato prima di voi. 

Se voi foste del mondo, il mondo amerebbe ciò che 
sarebbe suo; ma, perciocchè voi non siete del 
mondo, anzi io vi ho eletti dal mondo, perciò vi 
odia il mondo. 

Ricordatevi delle parole che io vi ho dette: Che 
il servitore non è da più del suo signore; se 
hanno perseguito me, perseguiranno ancora voi; se 
hanno osservate le mie parole, osserveranno ancora 
le vostre. 

Ma vi faranno tutte queste cose per lo mio nome; 
perciocchè non conoscono colui che mi ha mandato. 

Se io non fossi venuto, e non avessi lor parlato, 
non avrebbero alcun peccato; ma ora non hanno 
scusa alcuna del lor peccato. 

Chi odia me, odia eziandio il Padre mio. 

Se io non avessi fatte tra loro opere quali niuno 
altro ha fatte, non avrebbero alcun peccato; ma 
ora essi le hanno vedute, ed hanno odiato me, ed 
il Padre mio. 

Ma questo è acciocchè si adempia la parola 
scritta nella lor legge: M’hanno odiato senza 
cagione. 

Ma, quando sarà venuto il Consolatore, il quale 
io vi manderò dal Padre, che è lo Spirito della 
verità, il qual procede dal Padre mio, esso 
testimonierà di me. 

E voi ancora ne testimonierete, poichè dal 
principio siete meco. 

IO vi ho dette queste cose, acciocchè non siate 
scandalezzati. 

Vi sbandiranno dalle sinagoghe; anzi l’ora viene 
che chiunque vi ucciderà penserà far servigio a 
Dio. 

E vi faranno queste cose, perciocchè non hanno 
conosciuto il Padre, nè me. 

Ma io vi ho dette queste cose, acciocchè, quando 
quell’ora sarà venuta, voi vi ricordiate 
ch’io ve le ho dette; or da principio non vi 
dissi queste cose, perciocchè io era con voi. 

Ma ora io me ne vo a colui che mi ha mandato; e 
niun di voi mi domanda: Ove vai? 

Anzi, perciocchè io vi ho dette queste cose, la 
tristizia vi ha ripieno il cuore. 

Ma pure io vi dico la verità: Egli v’è utile 
ch’io me ne vada, perciocchè, se io non me ne 
vo, il Consolatore non verrà a voi; ma se io me 
ne vo, io ve lo manderò. 

E quando esso sarà venuto, convincerà il mondo 
di peccato, di giustizia e di giudicio. 

Di peccato, perciocchè non credono in me; 

di giustizia, perciocchè io me ne vo al Padre 
mio, e voi non mi vedrete più; 

di giudicio, perciocchè il principe di questo 
mondo è già giudicato. 

Io ho ancora cose assai a dirvi, ma voi non le 
potete ora portare. 

Ma, quando colui sarà venuto, cioè lo Spirito di 
verità, egli vi guiderà in ogni verità; 
perciocchè egli non parlerà da sè stesso, ma 
dirà tutte le cose che avrà udite, e vi 
annunzierà le cose a venire. 

Esso mi glorificherà, perciocchè prenderà del 
mio, e ve l’annunzierà. 

Tutte le cose che ha il Padre son mie: perciò ho 
detto ch’egli prenderà del mio, e ve 
l’annunzierà. 

Fra poco voi non mi vedrete; e di nuovo, fra poco 
voi mi vedrete; perciocchè io me ne vo al Padre. 

Laonde alcuni de’ suoi discepoli dissero gli uni 
agli altri: Che cosa è questo ch’egli ci dice: 
Fra poco voi non mi vedrete; e di nuovo: Fra poco 
mi vedrete? e: Perciocchè io me ne vo al Padre? 

Dicevano adunque: Che cosa è questo fra poco, 
ch’egli dice? noi non sappiam ciò ch’egli si 
dica. 

Gesù adunque conobbe che lo volevano domandare, e 
disse loro: Domandate voi gli uni gli altri di 
ciò ch’io ho detto: Fra poco voi non mi 
vedrete? e di nuovo: Fra poco voi mi vedrete? 

In verità, in verità, io vi dico, che voi 
piangerete, e farete cordoglio; e il mondo si 
rallegrerà, e voi sarete contristati; ma la 
vostra tristizia sarà mutata in letizia. 

La donna, quando partorisce, sente dolori, 
perciocchè il suo termine è venuto; ma, dopo che 
ha partorito il fanciullino, ella non si ricorda 
più dell’angoscia, per l’allegrezza che sia 
nata una creatura umana al mondo. 

Voi dunque altresì avete ora tristizia, ma io vi 
vedrò di nuovo, e il vostro cuore si rallegrerà, 
e niuno vi torrà la vostra letizia. 

E in quel giorno voi non mi domanderete di nulla. 
In verità, in verità, io vi dico, che tutte le 
cose che domanderete al Padre, nel nome mio, egli 
ve le darà. 

Fino ad ora voi non avete domandato nulla nel nome 
mio; domandate e riceverete, acciocchè la vostra 
letizia sia compiuta. 

Io vi ho ragionate queste cose in similitudini; ma 
l’ora viene che io non vi parlerò più in 
similitudini, ma apertamente vi ragionerò del 
Padre. 

In quel giorno voi chiederete nel nome mio; ed io 
non vi dico ch’io pregherò il Padre per voi. 

Perciocchè il Padre stesso vi ama; perciocchè 
voi mi avete amato, ed avete creduto ch’io son 
proceduto da Dio. 

Io son proceduto dal Padre, e son venuto nel 
mondo; di nuovo io lascio il mondo, e vo al Padre. 

I suoi discepoli gli dissero: Ecco, tu parli ora 
apertamente, e non dici alcuna similitudine. 

Or noi sappiamo che tu sai ogni cosa, e non hai 
bisogno che alcun ti domandi; perciò crediamo che 
tu sei proceduto da Dio. 

Gesù rispose loro: Ora credete voi? 

Ecco, l’ora viene, e già è venuta, che sarete 
dispersi, ciascuno in casa sua, e mi lascerete 
solo; ma io non son solo, perciocchè il Padre è 
meco. 

Io vi ho dette queste cose, acciocchè abbiate 
pace in me; voi avrete tribolazione nel mondo; ma 
state di buon cuore, io ho vinto il mondo. 

QUESTE cose disse Gesù; poi alzò gli occhi al 
cielo, e disse: Padre, l’ora è venuta; 
glorifica il tuo Figliuolo, acciocchè altresì il 
Figliuolo glorifichi te, 

secondo che tu gli hai data podestà sopra ogni 
carne, acciocchè egli dia vita eterna a tutti 
coloro che tu gli hai dati. 

Or questa è la vita eterna, che conoscano te, che 
sei il solo vero Iddio, e Gesù Cristo, che tu hai 
mandato. 

Io ti ho glorificato in terra; io ho adempiuta 
l’opera che tu mi hai data a fare. 

Ora dunque, tu, Padre, glorificami appo te stesso, 
della gloria che io ho avuta appo te, avanti che 
il mondo fosse. 

Io ho manifestato il nome tuo agli uomini, i quali 
tu mi hai dati del mondo; erano tuoi, e tu me li 
hai dati, ed essi hanno osservata la tua parola. 

Ora hanno conosciuto che tutte le cose che tu mi 
hai date son da te. 

Perciocchè io ho date loro le parole che tu mi 
hai date, ed essi le hanno ricevute, ed hanno 
veramente conosciuto che io son proceduto da te, 
ed hanno creduto che tu mi hai mandato. 

Io prego per loro; io non prego per lo mondo, ma 
per coloro che tu mi hai dati, perciocchè sono 
tuoi. 

E tutte le cose mie sono tue, e le cose tue sono 
mie; ed io sono in essi glorificato. 

Ed io non sono più nel mondo, ma costoro son nel 
mondo, ed io vo a te. Padre santo, conservali nel 
tuo nome, essi che tu mi hai dati, acciocchè 
sieno una stessa cosa come noi. 

Quand’io era con loro nel mondo, io li 
conservava nel nome tuo; io ho guardati coloro che 
tu mi hai dati, e niun di loro è perito, se non 
il figliuol della perdizione, acciocchè la 
scrittura fosse adempiuta. 

Or al presente io vengo a te, e dico queste cose 
nel mondo, acciocchè abbiano in loro la mia 
allegrezza compiuta. 

Io ho loro data la tua parola, e il mondo li ha 
odiati, perciocchè non son del mondo, siccome io 
non son del mondo. 

Io non chiedo che tu li tolga dal mondo, ma che tu 
li guardi dal maligno. 

Essi non son del mondo, siccome io non son del 
mondo. 

Santificali nella tua verità; la tua parola è 
verità. 

Siccome tu mi hai mandato nel mondo, io altresì 
li ho mandati nel mondo. 

E per loro santifico me stesso; acciocchè essi 
ancora sieno santificati in verità. 

Or io non prego sol per costoro, ma ancora per 
coloro che crederanno in me per la lor parola. 

Acciocchè tutti sieno una stessa cosa, come tu, o 
Padre, sei in me, ed io sono in te; acciocchè 
essi altresì sieno una stessa cosa in noi; 
affinchè il mondo creda che tu mi hai mandato. 

Ed io ho data loro la gloria che tu hai data a me, 
acciocchè sieno una stessa cosa, siccome noi 
siamo una stessa cosa. 

Io sono in loro, e tu sei in me; acciocchè essi 
sieno compiuti in una stessa cosa, ed acciocchè 
il mondo conosca che tu mi hai mandato, e che tu 
li hai amati, come tu hai amato me. 

Padre, io voglio che dove son io, sieno ancor meco 
coloro che tu mi hai dati, acciocchè veggano la 
mia gloria, la quale tu mi hai data; perciocchè 
tu mi hai amato avanti la fondazion del mondo. 

Padre giusto, il mondo non ti ha conosciuto; ma io 
ti ho conosciuto, e costoro hanno conosciuto che 
tu mi hai mandato. 

Ed io ho loro fatto conoscere il tuo nome, e lo 
farò conoscere ancora, acciocchè l’amore, del 
quale tu mi hai amato, sia in loro, ed io in loro. 

GESÙ, avendo dette queste cose, uscì co’ suoi 
discepoli, e andò di là dal torrente di Chedron, 
ove era un orto, nel quale entrò egli ed i suoi 
discepoli. 

Or Giuda, che lo tradiva, sapeva anch’egli il 
luogo; perciocchè Gesù s’era molte volte 
accolto là co’ suoi discepoli. 

Giuda adunque, presa la schiera, e de’ sergenti, 
da’ principali sacerdoti, e da’ Farisei, venne 
là con lanterne, e torce, ed armi. 

Laonde Gesù, sapendo tutte le cose che gli 
avverrebbero, uscì, e disse loro: Chi cercate? 

Essi gli risposero: Gesù il Nazareo. Gesù disse 
loro: Io son desso. Or Giuda che lo tradiva era 
anch’egli presente con loro. 

Come adunque egli ebbe detto loro: Io son desso, 
andarono a ritroso, e caddero in terra. 

Egli adunque di nuovo domandò loro: Chi cercate? 
Essi dissero: Gesù il Nazareo. 

Gesù rispose: Io vi ho detto ch’io son desso; 
se dunque cercate me, lasciate andar costoro. 

Acciocchè si adempiesse ciò ch’egli avea 
detto: Io non ho perduto alcuno di coloro che tu 
mi hai dati. 

E Simon Pietro, avendo una spada, la trasse, e 
percosse il servitore del sommo sacerdote, e gli 
ricise l’orecchio destro; or quel servitore avea 
nome Malco. 

E Gesù disse a Pietro: Riponi la tua spada nella 
guaina; non berrei io il calice il quale il Padre 
mi ha dato? 

LA schiera adunque, e il capitano, e i sergenti 
de’ Giudei, presero Gesù, e lo legarono. 

E prima lo menarono ad Anna; perciocchè egli era 
suocero di Caiafa, il quale era sommo sacerdote di 
quell’anno; ed Anna lo rimandò legato a Caiafa, 
sommo sacerdote. 

Or Caiafa era quel che avea consigliato a’ 
Giudei, ch’egli era utile che un uomo morisse 
per lo popolo. 

Or Simon Pietro ed un altro discepolo seguitavano 
Gesù; e quel discepolo era noto al sommo 
sacerdote, laonde egli entrò con Gesù nella 
corte del sommo sacerdote. 

Ma Pietro stava di fuori alla porta. Quell’altro 
discepolo adunque, ch’era noto al sommo 
sacerdote, uscì, e fece motto alla portinaia, e 
fece entrar Pietro. 

E la fante portinaia disse a Pietro: Non sei ancor 
tu de’ discepoli di quest’uomo? Egli disse: 
Non sono. 

Ora i servitori, e i sergenti, stavano quivi 
ritti, avendo accesi de’ carboni, e si 
scaldavano, perciocchè faceva freddo; e Pietro 
stava in piè con loro, e si scaldava. 

Or il sommo sacerdote domandò Gesù intorno a’ 
suoi discepoli, ed alla sua dottrina. 

Gesù gli rispose: Io ho apertamente parlato al 
mondo; io ho sempre insegnato nella sinagoga e nel 
tempio, ove i Giudei si raunano d’ogni luogo, e 
non ho detto niente in occulto. 

Perchè mi domandi tu? domanda coloro che hanno 
udito ciò ch’io ho lor detto; ecco, essi sanno 
le cose ch’io ho dette. 

Ora quando Gesù ebbe dette queste cose, un de’ 
sergenti, ch’era quivi presente, gli diede una 
bacchettata, dicendo: Così rispondi tu al sommo 
sacerdote? 

Gesù gli rispose: Se io ho mal parlato, 
testimonia del male; ma, se ho parlato bene, 
perchè mi percuoti? 

Anna adunque l’avea rimandato legato a Caiafa, 
sommo sacerdote. 

E Simon Pietro era quivi presente, e si scaldava. 
Laonde gli dissero: Non sei ancor tu de’ suoi 
discepoli? Ed egli lo negò, e disse: Non sono. 

Ed uno dei servitori del sommo sacerdote, parente 
di colui a cui Pietro avea tagliato l’orecchio, 
disse: Non ti vidi io nell’orto con lui? 

E Pietro da capo lo negò, e subito il gallo 
cantò. 

POI menarono Gesù da Caiafa nel palazzo; or era 
mattina, ed essi non entrarono nel palazzo, per 
non contaminarsi, ma per poter mangiar la pasqua. 

Pilato adunque uscì a loro, e disse: Quale accusa 
portate voi contro a quest’uomo? 

Essi risposero, e gli dissero: Se costui non fosse 
malfattore, noi non te l’avremmo dato nelle 
mani. 

Laonde Pilato disse loro: Pigliatelo voi, e 
giudicatelo secondo la vostra legge. Ma i Giudei 
gli dissero: A noi non è lecito di far morire 
alcuno. 

Acciocchè si adempiesse quello che Gesù avea 
detto, significando di qual morte morrebbe. 

Pilato adunque rientrò nel palazzo, e chiamò 
Gesù, e gli disse: Se’ tu il Re de’ Giudei? 

Gesù gli rispose: Dici tu questo da te stesso, o 
pur te l’hanno altri detto di me? 

Pilato gli rispose: Son io Giudeo? la tua nazione, 
e i principali sacerdoti ti hanno messo nelle mie 
mani; che hai tu fatto? 

Gesù rispose: Il mio regno non è di questo 
mondo; se il mio regno fosse di questo mondo, i 
miei ministri contenderebbero, acciocchè io non 
fossi dato in man de’ Giudei; ma ora il mio 
regno non è di qui. 

Laonde Pilato gli disse: Dunque sei tu Re? Gesù 
rispose: Tu il dici; perciocchè io son Re; per 
questo sono io nato, e per questo son venuto nel 
mondo, per testimoniar della verità; chiunque è 
della verità ascolta la mia voce. 

Pilato gli disse: Che cosa è verità? E detto 
questo, di nuovo uscì a’ Giudei, e disse loro: 
Io non trovo alcun misfatto in lui. 

Or voi avete una usanza ch’io vi liberi uno 
nella pasqua; volete voi adunque ch’io vi liberi 
il Re de’ Giudei? 

E tutti gridarono di nuovo, dicendo: Non costui, 
anzi Barabba. Or Barabba era un ladrone. 

Allora adunque Pilato prese Gesù, e lo flagellò. 

Ed i soldati, contesta una corona di spine, gliela 
posero in sul capo, e gli misero attorno un 
ammanto di porpora, e dicevano: 

Ben ti sia, o Re de’ Giudei; e gli davan delle 
bacchettate. 

E Pilato uscì di nuovo, e disse loro: Ecco, io ve 
lo meno fuori, acciocchè sappiate ch’io non 
trovo in lui alcun maleficio. 

Gesù adunque uscì, portando la corona di spine, 
e l’ammanto di porpora. E Pilato disse loro: 
Ecco l’uomo. 

Ed i principali sacerdoti, ed i sergenti, quando 
lo videro, gridarono, dicendo: Crocifiggilo, 
crocifiggilo. Pilato disse loro: Prendetelo voi, e 
crocifiggetelo, perciocchè io non trovo alcun 
maleficio in lui. 

I Giudei gli risposero: Noi abbiamo una legge; e 
secondo la nostra legge, egli deve morire; 
perciocchè egli si è fatto Figliuol di Dio. 

Pilato adunque, quando ebbe udite quelle parole, 
temette maggiormente. 

E rientrò nel palazzo, e disse a Gesù: Onde sei 
tu? Ma Gesù non gli diede alcuna risposta. 

Laonde Pilato gli disse: Non mi parli tu? non sai 
tu ch’io ho podestà di crocifiggerti, e 
podestà di liberarti? 

Gesù rispose: Tu non avresti alcuna podestà 
contro a me, se ciò non ti fosse dato da alto; 
perciò, colui che mi t’ha dato nelle mani ha 
maggior peccato. 

Da quell’ora Pilato cercava di liberarlo; ma i 
Giudei gridavano, dicendo: Se tu liberi costui, tu 
non sei amico di Cesare: chiunque si fa re si 
oppone a Cesare. 

Pilato adunque, avendo udite queste parole, menò 
fuori Gesù, e si pose a sedere in sul tribunale, 
nel luogo detto Lastrico, ed in Ebreo Gabbata 

or era la preparazione della pasqua, ed era 
intorno all’ora sesta; e disse a’ Giudei: Ecco 
il vostro Re. 

Ma essi gridarono: Togli, togli, crocifiggilo. 
Pilato disse loro: Crocifiggerò io il vostro Re? 
I principali sacerdoti risposero: Noi non abbiamo 
altro re che Cesare. 

Allora adunque egli lo diede lor nelle mani, 
acciocchè fosse crocifisso. Ed essi presero 
Gesù, e lo menarono via. 

ED egli, portando la sua croce, uscì al luogo 
detto del Teschio, il quale in Ebreo si chiama 
Golgota. 

E quivi lo crocifissero, e con lui due altri, 
l’uno di qua, e l’altro di là, e Gesù in 
mezzo. 

Or Pilato scrisse ancora un titolo, e lo pose 
sopra la croce; e v’era scritto: GESÙ IL 
NAZAREO, IL RE DE’ GIUDEI. 

Molti adunque de’ Giudei lessero questo titolo, 
perciocchè il luogo ove Gesù fu crocifisso era 
vicin della città; e quello era scritto in Ebreo, 
in Greco, e in Latino. 

Laonde i principali sacerdoti de’ Giudei dissero 
a Pilato: Non iscrivere: Il Re de’ Giudei; ma 
che costui ha detto: Io sono il Re de’ Giudei. 

Pilato rispose: Io ho scritto ciò ch’io ho 
scritto. 

Or i soldati, quando ebber crocifisso Gesù, 
presero i suoi panni, e ne fecero quattro parti, 
una parte per ciascun soldato, e la tonica. 

Or la tonica era senza cucitura, tessuta tutta al 
di lungo fin da capo; laonde dissero gli uni agli 
altri: Non la stracciamo, ma tiriamone le sorti, a 
cui ella ha da essere, acciocchè si adempiesse la 
scrittura, che dice: Hanno spartiti fra loro i 
miei panni, ed hanno tratta la sorte sopra la mia 
vesta. I soldati adunque fecero queste cose. 

Or presso della croce di Gesù stava sua madre, e 
la sorella di sua madre, Maria di Cleopa, e Maria 
Maddalena. 

Laonde Gesù, veggendo quivi presente sua madre, e 
il discepolo ch’egli amava, disse a sua madre: 
Donna, ecco il tuo figliuolo! 

Poi disse al discepolo: Ecco tua madre! E da 
quell’ora quel discepolo l’accolse in casa 
sua. 

Poi appresso, Gesù, sapendo che ogni cosa era 
già compiuta, acciocchè la scrittura si 
adempiesse, disse: Io ho sete. 

Or quivi era posto un vaso pien d’aceto. Coloro 
adunque, empiuta di quell’aceto una spugna, e 
postala intorno a dell’isopo, gliela porsero 
alla bocca. 

Quando adunque Gesù ebbe preso l’aceto, disse: 
Ogni cosa è compiuta. E chinato il capo, rendè 
lo spirito. 

Or i Giudei pregarono Pilato che si fiaccasser 
loro le gambe, e che si togliesser via; acciocchè 
i corpi non restassero in su la croce nel sabato, 
perciocchè era la preparazione; e quel giorno del 
sabato era un gran giorno. 

I soldati adunque vennero, e fiaccarono le gambe 
al primo, e poi anche all’altro, ch’era stato 
crocifisso con lui. 

Ma essendo venuti a Gesù, come videro che egli 
già era morto, non gli fiaccarono le gambe. 

Ma uno de’ soldati gli forò il costato con una 
lancia, e subito ne uscì sangue ed acqua. 

E colui che l’ha veduto ne rendè testimonianza, 
e la sua testimonianza è verace; ed esso sa che 
egli dice cose vere, acciocchè voi crediate. 

Perciocchè queste cose sono avvenute, acciocchè 
la scrittura fosse adempiuta: Niun osso d’esso 
sarà fiaccato. 

Ed ancora un’altra scrittura dice: Essi vedranno 
colui che han trafitto. 

DOPO queste cose, Giuseppe da Arimatea, il quale 
era discepolo di Gesù, ma occulto, per tema de’ 
Giudei, chiese a Pilato di poter togliere il corpo 
di Gesù, e Pilato gliel permise. Egli adunque 
venne, e tolse il corpo di Gesù. 

Or venne anche Nicodemo, che al principio era 
venuto a Gesù di notte, portando intorno a cento 
libbre d’una composizione di mirra, e d’aloe. 

Essi adunque presero il corpo di Gesù, e 
l’involsero in lenzuoli, con quegli aromati; 
secondo ch’è l’usanza de’ Giudei 
d’imbalsamare. 

Or nel luogo, ove egli fu crocifisso, era un orto, 
e nell’orto un monumento nuovo, ove niuno era 
stato ancora posto. 

Quivi adunque posero Gesù, per cagion della 
preparazion de’ Giudei, perciocchè il monumento 
era vicino. 

OR il primo giorno della settimana, la mattina, 
essendo ancora scuro, Maria Maddalena venne al 
monumento, e vide che la pietra era stata rimossa 
dal monumento. 

Laonde ella se ne corse, e venne a Simon Pietro ed 
all’altro discepolo, il qual Gesù amava, e 
disse loro: Hanno tolto dal monumento il Signore, 
e noi non sappiamo ove l’abbian posto. 

Pietro adunque, e l’altro discepolo uscirono 
fuori, e vennero al monumento. 

Or correvano amendue insieme; ma quell’altro 
discepolo corse innanzi più prestamente che 
Pietro, e venne il primo al monumento. 

E chinatosi vide le lenzuola che giacevano nel 
monumento; ma non vi entrò. 

E Simon Pietro, che lo seguitava, venne, ed entrò 
nel monumento, e vide le lenzuola che giacevano, 

e lo sciugatoio ch’era sopra il capo di Gesù, 
il qual non giaceva con le lenzuola, ma era 
involto da parte in un luogo. 

Allora adunque l’altro discepolo ch’era venuto 
il primo al monumento, vi entrò anch’egli, e 
vide, e credette. 

Perciocchè essi non aveano ancora conoscenza 
della scrittura: che conveniva ch’egli 
risuscitasse da’ morti. 

I discepoli adunque se ne andarono di nuovo a casa 
loro. 

MA Maria se ne stava presso al monumento, 
piangendo di fuori; e mentre piangeva, si chinò 
dentro al monumento. 

E vide due angeli, vestiti di bianco, i quali 
sedevano, l’uno dal capo, l’altro da’ piedi 
del luogo ove il corpo di Gesù era giaciuto. 

Ed essi le dissero: Donna, perchè piangi? Ella 
disse loro: Perciocchè hanno tolto il mio 
Signore, ed io non so ove l’abbiano posto. 

E detto questo, ella si rivolse indietro e vide 
Gesù, che stava quivi in piè; ed ella non sapeva 
ch’egli fosse Gesù. 

Gesù le disse: Donna, perchè piangi? chi cerchi? 
Ella, pensando ch’egli fosse l’ortolano, gli 
disse: Signore, se tu l’hai portato via, dimmi 
ove tu l’hai posto, ed io lo torrò. 

Gesù le disse: Maria! Ed ella, rivoltasi, gli 
disse: Rabboni! che vuol dire: Maestro. 

Gesù le disse: Non toccarmi, perciocchè io non 
sono ancora salito al Padre mio; ma va’ a’ 
miei fratelli, e di’ loro, ch’io salgo al 
Padre mio, ed al Padre vostro; ed all’Iddio mio, 
ed all’Iddio vostro. 

Maria Maddalena venne, annunziando a’ discepoli 
ch’ella avea veduto il Signore, e ch’egli 
aveale dette quelle cose. 

ORA, quando fu sera, in quell’istesso giorno 
ch’era il primo della settimana; ed essendo le 
porte del luogo, ove erano raunati i discepoli, 
serrate per tema de’ Giudei, Gesù venne, e si 
presentò quivi in mezzo, e disse loro: Pace a 
voi! 

E detto questo, mostrò loro le sue mani, ed il 
costato. I discepoli adunque, veduto il Signore, 
si rallegrarono. 

E Gesù di nuovo disse loro: Pace a voi! come il 
Padre mi ha mandato, così vi mando io. 

E detto questo, soffiò loro nel viso; e disse 
loro: Ricevete lo Spirito Santo. 

A cui voi avrete rimessi i peccati saran rimessi, 
ed a cui li avrete ritenuti saran ritenuti. 

Or Toma, detto Didimo, l’un de’ dodici, non 
era con loro, quando Gesù venne. 

Gli altri discepoli adunque gli dissero: Noi 
abbiam veduto il Signore. Ma egli disse loro: Se 
io non veggo nelle sue mani il segnal de’ 
chiodi, e se non metto il dito nel segnal de’ 
chiodi, e la mano nel suo costato, io non lo 
crederò. 

Ed otto giorni appresso, i discepoli eran di nuovo 
dentro la casa, e Toma era con loro. E Gesù 
venne, essendo le porte serrate, e si presentò 
quivi in mezzo, e disse: Pace a voi! 

Poi disse a Toma: Porgi qua il dito, e vedi le mie 
mani; porgi anche la mano, e mettila nel mio 
costato; e non sii incredulo, anzi credente. 

E Toma rispose, e gli disse: Signor mio, e Iddio 
mio! 

Gesù gli disse: Perciocchè tu hai veduto, Toma, 
tu hai creduto; beati coloro che non hanno veduto, 
ed hanno creduto. 

Or Gesù fece ancora, in presenza dei suoi 
discepoli, molti altri miracoli, i quali non sono 
scritti in questo libro. 

Ma queste cose sono scritte, acciocchè voi 
crediate che Gesù è il Cristo, il Figliuol di 
Dio; ed acciocchè, credendo, abbiate vita nel 
nome suo. 

DOPO queste cose, Gesù si fece vedere di nuovo 
a’ discepoli presso al mar di Tiberiade; e si 
fece vedere in questa maniera. 

Simon Pietro, e Toma detto Didimo, e Natanaele, 
ch’era da Cana di Galilea, ed i figliuoli di 
Zebedeo, e due altri dei discepoli d’esso, erano 
insieme. 

Simon Pietro disse loro: Io me ne vo a pescare. 
Essi gli dissero: Ancor noi veniam teco. Così 
uscirono, e montarono prestamente nella navicella, 
e in quella notte non presero nulla. 

Ma, essendo già mattina, Gesù si presentò in su 
la riva; tuttavia i discepoli non conobbero 
ch’egli era Gesù. 

E Gesù disse loro: Figliuoli, avete voi alcun 
pesce? Essi gli risposero: No. 

Ed egli disse loro: Gettate la rete al lato destro 
della navicella, e ne troverete. Essi adunque la 
gettarono, e non potevano più trarla, per la 
moltitudine dei pesci. 

Laonde quel discepolo che Gesù amava disse a 
Pietro: Egli è il Signore. E Simon Pietro, udito 
ch’egli era il Signore, succinse la sua veste 
perciocchè egli era nudo, e si gettò nel mare. 

Ma gli altri discepoli vennero in su la navicella 
perciocchè non erano molto lontan dalla terra, ma 
solo intorno a dugento cubiti, traendo la rete 
piena di pesci. 

Come adunque furono smontati in terra, videro 
delle brace poste, e del pesce messovi su, e del 
pane. 

Gesù disse loro: Portate qua de’ pesci che ora 
avete presi. 

Simon Pietro montò nella navicella, e trasse la 
rete in terra, piena di cencinquantatre grossi 
pesci; e benchè ve ne fossero tanti, la rete 
però non si stracciò. 

Gesù disse loro: Venite, e desinate. Or niuno 
de’ discepoli ardiva domandarlo: Tu chi sei? 
sapendo ch’egli era il Signore. 

Gesù adunque venne, e prese il pane, e ne diede 
loro; e del pesce simigliantemente. 

Questa fu già la terza volta che Gesù si fece 
vedere a’ suoi discepoli, dopo che fu 
risuscitato da’ morti. 

Ora, dopo ch’ebbero desinato, Gesù disse a 
Simon Pietro: Simon di Giona, m’ami tu più che 
costoro? Egli gli disse: Veramente, Signore, tu 
sai ch’io t’amo. Gesù gli disse: Pasci i miei 
agnelli. 

Gli disse ancora la seconda volta: Simon di Giona, 
m’ami tu? Egli gli disse: Veramente, Signore, tu 
sai ch’io t’amo. Gesù gli disse: Pasci le mie 
pecore. 

Gli disse la terza volta: Simon di Giona, m’ami 
tu? Pietro s’attristò ch’egli gli avesse 
detto fino a tre volte: M’ami tu? E gli disse: 
Signore, tu sai ogni cosa, tu sai ch’io t’amo. 
Gesù gli disse: Pasci le mie pecore. 

In verità, in verità, io ti dico, che quando tu 
eri giovane, tu ti cingevi, e andavi ove volevi; 
ma, quando sarai vecchio, tu stenderai le tue 
mani, ed un altro ti cingerà, e ti condurrà là 
ove tu non vorresti. 

Or disse ciò, significando di qual morte egli 
glorificherebbe Iddio. E detto questo, gli disse: 
Seguitami. 

Or Pietro, rivoltosi, vide venir dietro a sè il 
discepolo che Gesù amava, il quale eziandio nella 
cena era coricato in sul petto di Gesù, ed avea 
detto: Signore, chi è colui che ti tradisce? 

Pietro, avendolo veduto, disse a Gesù: Signore, e 
costui, che? 

Gesù gli disse: Se io voglio ch’egli dimori 
finch’io venga, che tocca ciò a te? tu 
seguitami. 

Laonde questo dire si sparse tra i fratelli, che 
quel discepolo non morrebbe; ma Gesù non avea 
detto a Pietro ch’egli non morrebbe; ma: Se io 
voglio ch’egli dimori finch’io venga, che 
tocca ciò a te? 

Quest’è quel discepolo, che testimonia di 
queste cose, e che ha scritte queste cose; e noi 
sappiamo che la sua testimonianza è verace. 

Or vi sono ancora molte altre cose, che Gesù ha 
fatte, le quali, se fossero scritte ad una ad una, 
io non penso che nel mondo stesso capissero i 
libri che se ne scriverebbero. Amen. 

IO ho fatto il primo trattato, o Teofilo, intorno 
a tutte le cose che Gesù prese a fare, e ad 
insegnare, 

infino al giorno ch’egli fu accolto in alto, 
dopo aver dati mandamenti per lo Spirito Santo 
agli apostoli, i quali egli avea eletti. 

A’ quali ancora, dopo aver sofferto, si 
presentò vivente, con molte certe prove, essendo 
da loro veduto per quaranta giorni, e ragionando 
delle cose appartenenti al regno di Dio. 

E, ritrovandosi con loro, ordinò loro che non si 
dipartissero di Gerusalemme; ma che aspettassero 
la promessa del Padre, la quale, diss’egli, voi 
avete udita da me. 

Perciocchè Giovanni battezzò con acqua, ma voi 
sarete battezzati con lo Spirito Santo, fra qui e 
non molti giorni. 

Essi adunque, essendo raunati, lo domandarono, 
dicendo: Signore, sarà egli in questo tempo, che 
tu restituirai il regno ad Israele? 

Ma egli disse loro: Egli non istà a voi di sapere 
i tempi, e le stagioni, le quali il Padre ha messe 
nella sua propria podestà. 

Ma voi riceverete la virtù dello Spirito Santo, 
il qual verrà sopra voi; e mi sarete testimoni, e 
in Gerusalemme, e in tutta la Giudea, e in 
Samaria, infino all’estremità della terra. 

E, dette queste cose, fu elevato, essi veggendolo; 
ed una nuvola lo ricevette, e lo tolse d’innanzi 
agli occhi loro. 

E come essi aveano gli occhi fissi in cielo, 
mentre egli se ne andava, ecco, due uomini si 
presentarono loro in vestimenti bianchi. 

I quali ancora dissero: Uomini Galilei, perchè vi 
fermate riguardando verso il cielo? Questo Gesù, 
il quale è stato accolto in cielo d’appresso 
voi, verrà nella medesima maniera che voi 
l’avete veduto andare in cielo. 

Allora essi ritornarono in Gerusalemme, dal monte 
chiamato dell’Uliveto, il quale è presso di 
Gerusalemme la lunghezza del cammin del sabato. 

E come furono entrati nella casa, salirono 
nell’alto solaio, dove dimoravano Pietro, e 
Giacomo, e Giovanni, ed Andrea, e Filippo, e Toma, 
e Bartolomeo, e Matteo, e Giacomo d’Alfeo, e 
Simone il Zelote, e Giuda di Giacomo. 

Tutti costoro perseveravano di pari consentimento 
in orazione, e in preghiera, con le donne, e con 
Maria, madre di Gesù, e co’ fratelli di esso. 

ED in que’ giorni, Pietro, levatosi in mezzo 
de’ discepoli, disse or la moltitudine delle 
persone tutte insieme era d’intorno a centoventi 
persone: 

Uomini fratelli, ei conveniva che questa scrittura 
si adempiesse, la qual lo Spirito Santo predisse 
per la bocca di Davide, intorno a Giuda, che fu la 
guida di coloro che presero Gesù. 

Perciocchè egli era stato assunto nel nostro 
numero, ed avea ottenuta la sorte di questo 
ministerio. 

Egli adunque acquistò un campo del premio 
d’ingiustizia; ed essendosi precipitato, crepò 
per lo mezzo, e tutte le sue interiora si 
sparsero. 

E ciò è venuto a notizia a tutti gli abitanti di 
Gerusalemme; talchè quel campo, nel lor proprio 
linguaggio, è stato chiamato Acheldama, che vuol 
dire: Campo di sangue. 

Perciocchè egli è scritto nel libro de’ Salmi: 
Divenga la sua stanza deserta, e non vi sia chi 
abiti in essa; e: Un altro prenda il suo ufficio. 

Egli si conviene adunque, che d’infra gli uomini 
che sono stati nella nostra compagnia, in tutto il 
tempo che il Signor Gesù è andato e venuto fra 
noi, 

cominciando dal battesimo di Giovanni, fino al 
giorno ch’egli fu accolto in alto d’appresso 
noi, un d’essi sia fatto testimonio con noi 
della risurrezione d’esso. 

E ne furono presentati due: Giuseppe, detto 
Barsaba, il quale era soprannominato Giusto, e 
Mattia. 

Ed orando, dissero: Tu, Signore, che conosci i 
cuori di tutti, mostra qual di questi due tu hai 
eletto, 

per ricever la sorte di questo ministerio ed 
apostolato, dal quale Giuda si è sviato, per 
andare al suo luogo. 

E trassero le sorti loro, e la sorte cadde sopra 
Mattia, ed egli fu per comuni voti aggiunto agli 
undici apostoli. 

E COME il giorno della Pentecosta fu giunto, tutti 
erano insieme di pari consentimento. 

E di subito si fece dal cielo un suono, come di 
vento impetuoso che soffia, ed esso riempiè tutta 
la casa, dove essi sedevano. 

Ed apparvero loro delle lingue spartite, come di 
fuoco; e ciascuna d’esse si posò sopra ciascun 
di loro. 

E tutti furono ripieni dello Spirito Santo, e 
cominciarono a parlar lingue straniere, secondo 
che lo Spirito dava loro a ragionare. 

Or in Gerusalemme dimoravano dei Giudei, uomini 
religiosi, d’ogni nazione di sotto il cielo. 

Ora, essendosi fatto quel suono, la moltitudine si 
radunò, e fu confusa; perciocchè ciascun di loro 
li udiva parlar nel suo proprio linguaggio. 

E tutti stupivano, e si maravigliavano, dicendo 
gli uni agli altri: Ecco, tutti costoro che 
parlano non son eglino Galilei? 

Come adunque li udiam noi parlare ciascuno nel 
nostro proprio natio linguaggio? 

Noi Parti, e Medi, ed Elamiti, e quelli che 
abitiamo in Mesopotamia, in Giudea, ed in 
Cappadocia, in Ponto, e nell’Asia; 

nella Frigia, e nella Panfilia; nell’Egitto, e 
nelle parti della Libia ch’è di rincontro a 
Cirene; e noi avveniticci Romani; 

e Giudei, e proseliti; Cretesi, ed Arabi; li 
udiamo ragionar le cose grandi di Dio ne’ nostri 
linguaggi. 

E tutti stupivano, e ne stavan sospesi, dicendo 
l’uno all’altro: Che vuol esser questo? 

Ma altri, cavillando, dicevano: Son pieni di vin 
dolce. 

MA Pietro, levatosi in piè, con gli undici, alzò 
la sua voce, e ragionò loro, dicendo: Uomini 
Giudei, e voi tutti che abitate in Gerusalemme, 
siavi noto questo, e ricevete le mie parole ne’ 
vostri orecchi. 

Perciocchè costoro non son ebbri, come voi 
stimate, poichè non sono più che le tre ore del 
giorno. 

Ma quest’è quello che fu detto dal profeta 
Gioele: 

Ed avverrà negli ultimi giorni, dice Iddio, che 
io spanderò del mio Spirito sopra ogni carne; e i 
vostri figliuoli, e le vostre figliuole 
profetizzeranno; e i vostri giovani vedranno delle 
visioni, e i vostri vecchi sogneranno de’ sogni. 

E in quei giorni io spanderò dello Spirito mio 
sopra i miei servitori, e sopra le mie serventi; e 
profetizzeranno. 

E farò prodigi di sopra nel cielo, e segni di 
sotto in terra, sangue, e fuoco, e vapor di fumo. 

Il sole sarà mutato in tenebre, e la luna in 
sangue; innanzi che quel grande ed illustre giorno 
del Signore venga. 

Ed avverrà, che chiunque avrà invocato il nome 
del Signore sarà salvo. 

Uomini Israeliti, udite queste parole: Gesù il 
Nazareo, uomo di cui Iddio vi ha date delle prove 
certe con potenti operazioni, e prodigi, e segni, 
i quali Iddio fece per lui fra voi, come ancora 
voi sapete; 

esso, dico, per lo determinato consiglio, e la 
provvidenza di Dio, vi fu dato nelle mani, e voi 
lo pigliaste, e per mani d’iniqui lo conficcaste 
in croce, e l’uccideste. 

Il quale Iddio ha suscitato, avendo sciolte le 
doglie della morte; poichè non era possibile 
ch’egli fosse da essa ritenuto. 

Perciocchè Davide dice di lui: Io ho avuto del 
continuo il Signore davanti agli occhi; 
perciocchè egli è alla mia destra, acciocchè io 
non sia smosso. 

Perciò si è rallegrato il cuor mio, ed ha 
giubilato la lingua mia, ed anche la mia carne 
abiterà in isperanza. 

Perciocchè tu non lascerai l’anima mia ne’ 
luoghi sotterra, e non permetterai che il tuo 
Santo vegga corruzione. 

Tu mi hai fatte conoscer le vie della vita, tu mi 
riempirai di letizia colla tua presenza. 

Uomini fratelli, ben può liberamente dirvisi 
intorno al patriarca Davide, che egli è morto, ed 
è stato seppellito; e il suo monumento è presso 
noi infino a questo giorno. 

Egli adunque, essendo profeta, e sapendo che Iddio 
gli avea con giuramento promesso, che del frutto 
dei suoi lombi, secondo la carne, susciterebbe il 
Cristo, per farlo seder sopra il suo trono; 

antivedendo le cose avvenire, parlò della 
risurrezion di Cristo, dicendo che l’anima sua 
non è stata lasciata ne’ luoghi sotterra, e che 
la sua carne non ha veduta corruzione. 

Esso Gesù ha Iddio suscitato, di che noi tutti 
siam testimoni. 

Egli adunque, essendo stato innalzato dalla destra 
di Dio, ed avendo ricevuta dal Padre la promessa 
dello Spirito Santo, ha sparso quello che ora voi 
vedete, ed udite. 

Poichè Davide non è salito in cielo; anzi egli 
stesso dice: Il Signore ha detto al mio Signore: 

Siedi alla mia destra, finchè io abbia posti i 
tuoi nemici per iscannello de’ tuoi piedi. 

Sappia adunque sicuramente tutta la casa 
d’Israele, che quel Gesù, che voi avete 
crocifisso, Iddio l’ha fatto Signore, e Cristo. 

OR essi, avendo udite queste cose, furon compunti 
nel cuore, e dissero a Pietro, ed agli altri 
apostoli: Fratelli, che dobbiam fare? 

E Pietro disse loro: Ravvedetevi, e ciascun di voi 
sia battezzato nel nome di Gesù Cristo, in 
remission de’ peccati; e voi riceverete il dono 
dello Spirito Santo. 

Perciocchè a voi è fatta la promessa, ed a’ 
vostri figliuoli, ed a coloro che verranno per 
molto tempo appresso; a quanti il Signore Iddio 
nostro ne chiamerà. 

E con molte parole protestava loro, e li 
confortava, dicendo: Salvatevi da questa perversa 
generazione. 

Coloro adunque, i quali volonterosamente 
ricevettero la sua parola, furono battezzati; e in 
quel giorno furono aggiunte intorno a tremila 
persone. 

Or erano perseveranti nella dottrina degli 
apostoli, e nella comunione, e nel rompere il 
pane, e nelle orazioni. 

Ed ogni persona avea timore; e molti segni e 
miracoli si facevano dagli apostoli. 

E tutti coloro che credevano erano insieme, ed 
aveano ogni cosa comune; 

e vendevano le possessioni, ed i beni; e li 
distribuivano a tutti, secondo che ciascuno ne 
avea bisogno. 

E perseveravano di pari consentimento ad esser 
tutti i giorni nel tempio; e rompendo il pane di 
casa in casa, prendevano il cibo insieme, con 
letizia, e semplicità di cuore, 

lodando Iddio, ed avendo grazia presso tutto il 
popolo. E il Signore aggiungeva alla chiesa ogni 
giorno coloro che erano salvati. 

OR Pietro e Giovanni salivano insieme al tempio, 
in su l’ora nona, che è l’ora 
dell’orazione. 

E si portava un certo uomo, zoppo dal seno di sua 
madre, il quale ogni giorno era posto alla porta 
del tempio detta Bella, per chieder limosina a 
coloro che entravano nel tempio. 

Costui, avendo veduto Pietro e Giovanni, che erano 
per entrar nel tempio, domandò loro la limosina. 

E Pietro, con Giovanni, affissati in lui gli 
occhi, disse: Riguarda a noi. 

Ed egli li riguardava intentamente, aspettando di 
ricever qualche cosa da loro. 

Ma Pietro disse: Io non ho nè argento, nè oro; 
ma quel ch’io ho io tel dono: nel nome di Gesù 
Cristo, il Nazareo, levati, e cammina. 

E presolo per la man destra, lo levò; ed in 
quello stante, le sue piante e caviglie si 
raffermarono. 

Ed egli d’un salto si rizzò in piè, e 
camminava; ed entrò con loro nel tempio, 
camminando, e saltando, e lodando Iddio. 

E tutto il popolo lo vide camminare, e lodare 
Iddio. 

E lo riconoscevano, che egli era quel che sedeva 
in su la Bella porta del tempio, per chieder 
limosina; e furono ripieni di sbigottimento, e di 
stupore, per ciò che gli era avvenuto. 

E mentre quello zoppo ch’era stato sanato teneva 
abbracciato Pietro e Giovanni; tutto il popolo 
attonito concorse a loro al portico detto di 
Salomone. 

E Pietro, veduto ciò, parlò al popolo, dicendo: 
Uomini Israeliti, perchè vi maravigliate di 
questo? ovvero, che fissate in noi gli occhi, come 
se per la nostra propria virtù, o santità, 
avessimo fatto che costui cammini? 

L’Iddio di Abrahamo, e d’Isacco, e di 
Giacobbe, l’Iddio dei nostri padri, ha 
glorificato il suo Figliuol Gesù, il qual voi 
metteste in man di Pilato, e rinnegaste davanti a 
lui, benchè egli giudicasse ch’egli dovesse 
esser liberato. 

Ma voi rinnegaste il Santo, e il Giusto, e 
chiedeste che vi fosse donato un micidiale. 

Ed uccideste il Principe della vita, il quale 
Iddio ha suscitato da’ morti; di che noi siam 
testimoni. 

E per la fede nel nome d’esso, il nome suo ha 
raffermato costui il qual voi vedete, e conoscete; 
e la fede ch’è per esso gli ha data questa 
intiera disposizion di membra, in presenza di 
tutti voi. 

Ma ora, fratelli, io so che lo faceste per 
ignoranza, come anche i vostri rettori. 

Ma Iddio ha adempiute in questa maniera le cose 
ch’egli avea innanzi annunziate per la bocca di 
tutti i suoi profeti, cioè: che il suo Cristo 
sofferirebbe. 

Ravvedetevi adunque, e convertitevi; acciocchè i 
vostri peccati sien cancellati, e tempi di 
refrigerio vengano dalla presenza del Signore, 

ed egli vi mandi Gesù Cristo, che vi è stato 
destinato; 

il qual conviene che il cielo tenga accolto, fino 
a’ tempi del ristoramento di tutte le cose; 
de’ quali Iddio ha parlato per la bocca di tutti 
i suoi santi profeti, fin dal principio del mondo. 

Perciocchè Mosè stesso disse a’ padri: Il 
Signore Iddio vostro vi susciterà un profeta, 
d’infra i vostri fratelli, come me; ascoltatelo 
in tutte le cose ch’egli vi dirà. 

Ed avverrà che ogni anima, che non avrà 
ascoltato quel profeta, sarà distrutta d’infra 
il popolo. 

Ed anche tutti i profeti, fin da Samuele, e ne’ 
tempi seguenti, quanti hanno parlato hanno 
eziandio annunziati questi giorni. 

Voi siete i figliuoli de’ profeti, e del patto 
che Iddio fece co’ nostri padri, dicendo ad 
Abrahamo: E nella tua progenie tutte le nazioni 
della terra saranno benedette. 

A voi per i primi, Iddio, dopo aver suscitato 
Gesù suo Servitore, l’ha mandato per benedirvi, 
convertendo ciascuno di voi dalle sue malvagità. 

ORA, mentre essi parlavano al popolo, i sacerdoti, 
e il capo del tempio, e i Sadducei, sopraggiunsero 
loro; 

essendo molto crucciosi, perchè ammaestravano il 
popolo, ed annunziavano in Gesù la risurrezione 
de’ morti. 

E misero loro le mani addosso, e li posero in 
prigione, fino al giorno seguente, perciocchè 
già era sera. 

Or molti di coloro che aveano udita la parola 
credettero; e il numero degli uomini divenne 
intorno a cinquemila. 

E il dì seguente, i rettori, anziani, e Scribi, 
si raunarono in Gerusalemme; 

insieme con Anna, sommo sacerdote; e Caiafa, e 
Giovanni, ed Alessandro, e tutti quelli che erano 
del legnaggio sacerdotale. 

E fatti comparir quivi in mezzo Pietro e Giovanni, 
domandaron loro: Con qual podestà, o in nome di 
chi avete voi fatto questo? 

Allora Pietro, ripieno dello Spirito Santo, disse 
loro: Rettori del popolo, ed anziani d’Israele; 

poichè oggi noi siamo esaminati intorno ad un 
beneficio fatto ad un uomo infermo, per saper come 
egli è stato sanato; 

sia noto a tutti voi, ed a tutto il popolo 
d’Israele, che ciò è stato fatto nel nome di 
Gesù Cristo il Nazareo, che voi avete crocifisso, 
e il quale Iddio ha suscitato da’ morti; in 
virtù d’esso comparisce quest’uomo in piena 
sanità in presenza vostra. 

Esso è quella pietra, che è stata da voi 
edificatori sprezzata, la quale è divenuta il 
capo del cantone. 

E in niun altro è la salute; poichè non vi è 
alcun altro nome sotto il cielo, che sia dato agli 
uomini, per lo quale ci convenga esser salvati. 

Or essi, veduta la franchezza di Pietro e di 
Giovanni; ed avendo inteso ch’erano uomini senza 
lettere, e idioti, si maravigliavano, e 
riconoscevan bene che erano stati con Gesù. 

E veggendo quell’uomo ch’era stato guarito 
quivi presente con loro, non potevano dir nulla 
incontro. 

Ed avendo lor comandato di uscire dal concistoro, 
conferivan fra loro, dicendo: 

Che faremo a questi uomini? poichè egli è noto a 
tutti gli abitanti di Gerusalemme che un evidente 
miracolo è da loro stato fatto; e noi nol 
possiamo negare. 

Ma, acciocchè questo non si spanda maggiormente 
fra il popolo, divietiam loro con severe minacce, 
che non parlino più ad alcun uomo in questo nome. 

Ed avendoli chiamati, ingiunser loro che del tutto 
non parlassero, e non insegnassero nel nome di 
Gesù. 

Ma Pietro, e Giovanni, rispondendo, dissero loro: 
Giudicate voi, s’egli è giusto nel cospetto di 
Dio, di ubbidire a voi, anzi che a Dio. 

Poichè, quant’è a noi, non possiam non parlare 
le cose che abbiam vedute, ed udite. 

Ed essi, minacciatili di nuovo, li lasciarono 
andare, non trovando nulla da poterli castigare, 
per cagion del popolo; poichè tutti glorificavano 
Iddio di ciò ch’era stato fatto. 

Perciocchè l’uomo, in cui era stato fatto quel 
miracolo della guarigione, era d’età di più di 
quarant’anni. 

Or essi, essendo stati rimandati, vennero a’ 
loro, e rapportaron loro tutte le cose che i 
principali sacerdoti, e gli anziani avean lor 
dette. 

Ed essi, uditele, alzaron di pari consentimento la 
voce a Dio, e dissero: Signore, tu sei l’Iddio 
che hai fatto il cielo, e la terra, e il mare, e 
tutte le cose che sono in essi; 

che hai, per lo Spirito Santo, detto per la bocca 
di Davide, tuo servitore: Perchè hanno fremuto le 
genti, ed hanno i popoli divisate cose vane? 

I re della terra son compariti, e i principi si 
son raunati insieme contro al Signore, e contro al 
suo Cristo. 

Poichè veramente, contro al tuo santo Figliuolo, 
il quale tu hai unto, si sono raunati Erode, e 
Ponzio Pilato, insiem co’ Gentili, e co’ 
popoli d’Israele; 

per far tutte le cose, che la tua mano, e il tuo 
consiglio aveano innanzi determinato che fosser 
fatte. 

Or al presente, Signore, riguarda alle lor 
minacce, e concedi ai tuoi servitori di parlar la 
tua parola con ogni franchezza; 

porgendo la tua mano, acciocchè si faccian 
guarigioni, e segni, e prodigi, per lo nome del 
tuo santo Figliuolo Gesù. 

E dopo ch’ebbero orato, il luogo ove erano 
raunati tremò; e furon tutti ripieni dello 
Spirito Santo, e parlavano la parola di Dio con 
franchezza. 

E LA moltitudine di coloro che aveano creduto avea 
uno stesso cuore, ed una stessa anima; e niuno 
diceva alcuna cosa, di ciò ch’egli avea, esser 
sua; ma tutte le cose erano loro comuni. 

E gli apostoli con gran forza rendevan 
testimonianza della risurrezion del Signor Gesù; 
e gran grazia era sopra tutti loro. 

Poichè non vi era alcun bisognoso fra loro; 
perciocchè tutti coloro che possedevan poderi, o 
case, vendendole, portavano il prezzo delle cose 
vendute, 

e lo mettevano a’ piedi degli apostoli; e poi 
era distribuito a ciascuno, secondo ch’egli avea 
bisogno. 

Or Giuseppe, soprannominato dagli apostoli Barnaba 
il che, interpretato, vuol dire: Figliuol di 
consolazione, Levita, Cipriota di nazione, 

avendo un campo, lo vendè, e portò i danari, e 
li pose a’ piedi degli apostoli. 

Ma un certo uomo, chiamato per nome Anania, con 
Saffira, sua moglie, vendè una possessione; 

e frodò del prezzo, con saputa della sua moglie; 
e, portatane una parte, la pose a’ piedi degli 
apostoli. 

Ma Pietro disse: Anania, perchè ha Satana 
riempito il cuor tuo, per mentire allo Spirito 
Santo, e frodar del prezzo della possessione? 

S’ella restava, non restava ella a te? ed 
essendo venduta, non era ella in tuo potere? 
perchè ti sei messo in cuore questa cosa? tu non 
hai mentito agli uomini, ma a Dio. 

Ed Anania, udendo queste parole, cadde, e spirò. 
E gran paura venne a tutti coloro che udirono 
queste cose. 

E i giovani, levatisi, lo tolsero via; e, 
portatolo fuori, lo seppellirono. 

Or avvenne intorno a tre ore appresso, che la 
moglie d’esso, non sapendo ciò che era 
avvenuto, entrò. 

E Pietro le fece motto, dicendo: Dimmi, avete voi 
cotanto venduta la possessione? Ed ella rispose: 
Sì, cotanto. 

E Pietro le disse: Perchè vi siete convenuti 
insieme di tentar lo Spirito del Signore? ecco, i 
piedi di coloro che hanno seppellito il tuo marito 
sono all’uscio, ed essi ti porteranno via. 

Ed ella in quello stante cadde ai piedi d’esso e 
spirò. E i giovani, entrati, la trovarono morta; 
e, portatala via, la seppellirono presso al suo 
marito. 

E gran paura ne venne alla chiesa, e a tutti 
coloro che udivano queste cose. 

E molti segni e prodigi eran fatti fra il popolo 
per le mani degli apostoli; ed essi tutti di pari 
consentimento si ritrovavano nel portico di 
Salomone. 

E niuno degli altri ardiva aggiungersi con loro; 
ma il popolo li magnificava. 

E di più in più si aggiungevano persone che 
credevano al Signore, uomini e donne, in gran 
numero. 

Talchè portavan gl’infermi per le piazze, e li 
mettevano sopra letti, e letticelli; acciocchè, 
quando Pietro venisse, l’ombra sua almeno 
adombrasse alcun di loro. 

La moltitudine ancora delle città circonvicine 
accorreva in Gerusalemme, portando i malati, e 
coloro ch’erano tormentati dagli spiriti 
immondi; i quali tutti erano sanati. 

OR il sommo sacerdote si levò, insieme con tutti 
coloro ch’erano con lui, ch’era la setta de’ 
Sadducei, essendo ripieni d’invidia; 

e misero le mani sopra gli apostoli, e li posero 
nella prigion pubblica. 

Ma un angelo del Signore di notte aperse le porte 
della prigione; e, condottili fuori, disse loro: 

Andate, e presentatevi nel tempio, e ragionate al 
popolo tutte le parole di questa vita. 

Ed essi, avendo ciò udito, entrarono in su lo 
schiarir del dì nel tempio, ed insegnavano. Or il 
sommo sacerdote, e coloro che erano con lui, 
vennero e raunarono il concistoro, e tutti gli 
anziani de’ figliuoli d’Israele, e mandarono 
nella prigione, per far menar davanti a loro gli 
apostoli. 

Ma i sergenti, giunti alla prigione, non ve li 
trovarono; laonde ritornarono, e fecero il lor 
rapporto, dicendo: 

Noi abbiam ben trovata la prigione serrata con 
ogni diligenza, e le guardie in piè avanti le 
porte; ma, avendole aperte, non vi abbiamo trovato 
alcuno dentro. 

Ora, come il sommo sacerdote, e il capo del 
tempio, e i principali sacerdoti ebbero udite 
queste cose, erano in dubbio di loro, che cosa 
ciò potesse essere. 

Ma un certo uomo sopraggiunse, il qual rapportò, 
e disse loro: Ecco, quegli uomini che voi metteste 
in prigione, son nel tempio, e stanno quivi, 
ammaestrando il popolo. 

Allora il capo del tempio, co’ sergenti, andò 
là, e li menò, non però con violenza; 
perciocchè temevano il popolo, che non fossero 
lapidati. 

E, avendoli menati, li presentarono al concistoro; 
e il sommo sacerdote li domandò, dicendo: 

Non vi abbiam noi del tutto vietato d’insegnare 
in cotesto nome? e pure ecco, voi avete ripiena 
Gerusalemme della vostra dottrina, e volete trarci 
addosso il sangue di cotesto uomo. 

Ma Pietro, e gli altri apostoli, rispondendo, 
dissero: Conviene ubbidire anzi a Dio che agli 
uomini. 

L’Iddio de’ padri nostri ha suscitato Gesù, 
il qual voi uccideste, avendolo appiccato al 
legno. 

Ma Iddio l’ha esaltato con la sua destra, e 
l’ha fatto Principe e Salvatore, per dar 
ravvedimento ad Israele, e remission de’ 
peccati. 

E noi gli siam testimoni di queste cose che 
diciamo; ed anche lo Spirito Santo, il quale Iddio 
ha dato a coloro che gli ubbidiscono. 

Ma essi, avendo udite queste cose, scoppiavano 
d’ira, e consultavano d’ucciderli. 

Ma un certo Fariseo, chiamato per nome Gamaliele, 
dottor della legge, onorato presso tutto il 
popolo, levatosi in piè nel concistoro, comandò 
che gli apostoli fosser un poco messi fuori. 

Poi disse a que’ del concistoro: Uomini 
Israeliti, prendete guardia intorno a questi 
uomini, che cosa voi farete. 

Perciocchè, avanti questo tempo sorse Teuda, 
dicendosi esser qualche gran cosa, presso al quale 
si accolsero intorno a quattrocento uomini; ed 
egli fu ucciso, e tutti coloro che gli aveano 
prestata fede furon dissipati, e ridotti a nulla. 

Dopo lui sorse Giuda il Galileo, a’ dì della 
rassegna, il quale sviò dietro a sè molto 
popolo; ed egli ancora perì, e tutti coloro che 
gli aveano prestata fede furon dispersi. 

Ora dunque, io vi dico, non vi occupate più di 
questi uomini, e lasciateli; perciocchè, se 
questo consiglio, o quest’opera è dagli uomini, 
sarà dissipata; 

ma, se pure è da Dio, voi non la potete 
dissipare; e guardatevi che talora non siate 
ritrovati combattere eziandio con Dio. 

Ed essi gli acconsentirono. E, chiamati gli 
apostoli, li batterono, ed ingiunsero loro che non 
parlassero nel nome di Gesù; poi li lasciarono 
andare. 

Ed essi se ne andarono dalla presenza del 
concistoro, rallegrandosi d’essere stati 
reputati degni d’esser vituperati per lo nome di 
Gesù. 

Ed ogni giorno, nel tempio, e per le case, non 
restavano d’insegnare, e d’evangelizzar Gesù 
Cristo. 

OR in que’ giorni, moltiplicando i discepoli, 
avvenne un mormorio de’ Greci contro agli Ebrei, 
perciocchè le lor vedove erano sprezzate nel 
ministerio cotidiano. 

E i dodici, raunata la moltitudine de’ 
discepoli, dissero: Egli non è convenevole che 
noi, lasciata la parola di Dio, ministriamo alle 
mense. 

Perciò, fratelli, avvisate di trovar fra voi 
sette uomini, de’ quali si abbia buona 
testimonianza, pieni di Spirito Santo, e di 
sapienza, i quali noi costituiamo sopra 
quest’affare. 

E quant’è a noi, noi persevereremo nelle 
orazioni, e nel ministerio della parola. 

E questo ragionamento piacque a tutta la 
moltitudine; ed elessero: Stefano, uomo pieno di 
fede, e di Spirito Santo, e Filippo, e Procoro, e 
Nicanor, e Timon, e Parmena, e Nicolao, proselito 
Antiocheno. 

I quali presentarono davanti agli apostoli; ed 
essi, dopo avere orato, imposero lor le mani. 

E la parola di Dio cresceva, e il numero de’ 
discepoli moltiplicava grandemente in Gerusalemme; 
gran moltitudine eziandio de’ sacerdoti ubbidiva 
alla fede. 

OR Stefano, pieno di fede, e di potenza, faceva 
gran prodigi, e segni, fra il popolo. 

Ed alcuni di que’ della sinagoga, detta de’ 
Liberti, e de’ Cirenei, e degli Alessandrini, e 
di que’ di Cilicia, e d’Asia, si levarono, 
disputando con Stefano. 

E non potevano resistere alla sapienza, ed allo 
Spirito, per lo quale egli parlava. 

Allora suscitarono degli uomini che dicessero: Noi 
l’abbiamo udito tener ragionamenti di bestemmia, 
contro a Mosè, e contro a Dio. 

E commossero il popolo, e gli anziani, e gli 
Scribi; e venutigli addosso, lo rapirono, e lo 
menarono al concistoro. 

E presentarono de’ falsi testimoni, che 
dicevano: Quest’uomo non resta di tener 
ragionamenti di bestemmia contro a questo santo 
luogo, e la legge. 

Perciocchè noi abbiamo udito ch’egli diceva, 
che questo Gesù il Nazareo distruggerà questo 
luogo, e muterà i riti che Mosè ci ha dati. 

E tutti coloro che sedevano nel concistoro, avendo 
affissati in lui gli occhi, videro la sua faccia 
simile alla faccia di un angelo. 

E il sommo sacerdote gli disse: Stanno queste cose 
in questa maniera? 

Ed egli disse: Uomini fratelli, e padri, 
ascoltate: L’Iddio della gloria apparve ad 
Abrahamo, nostro padre, mentre egli era in 
Mesopotamia, innanzi che abitasse in Carran; 

e gli disse: Esci dal tuo paese, e dal tuo 
parentado, e vieni in un paese il quale io ti 
mostrerò. 

Allora egli uscì dal paese de’ Caldei, ed 
abitò in Carran; e di là, dopo che suo padre fu 
morto, Iddio gli fece mutare stanza, e venire in 
questo paese, nel quale ora voi abitate. 

E non gli diede alcuna eredità in esso, non pure 
un piè di terra. Or gli avea promesso di darlo in 
possessione a lui, ed alla sua progenie dopo lui, 
allora ch’egli non avea ancora alcun figliuolo. 

Ma Iddio parlò così, che la sua progenie 
dimorerebbe come forestiera in paese strano; e che 
quivi sarebbe tenuta in servitù, e maltrattata 
quattrocent’anni. 

Ma, disse Iddio, io farò giudicio della nazione 
alla quale avranno servito; e poi appresso 
usciranno, e mi serviranno in questo luogo. 

E gli diede il patto della circoncisione; e così 
Abrahamo generò Isacco; e lo circoncise 
nell’ottavo giorno; ed Isacco generò Giacobbe, 
e Giacobbe i dodici patriarchi. 

E i patriarchi, portando invidia a Giuseppe, lo 
venderono per esser menato in Egitto; e Iddio era 
con lui. 

E lo liberò di tutte le sue afflizioni, e gli 
diede grazia, e sapienza davanti a Faraone, re di 
Egitto, il qual lo costituì governatore sopra 
l’Egitto, e sopra tutta la sua casa. 

Or soppravvenne una fame, e gran distretta a tutto 
il paese d’Egitto, e di Canaan; e i nostri padri 
non trovavano vittuaglia. 

E Giacobbe, avendo udito che in Egitto v’era del 
grano, vi mandò la prima volta i nostri padri. 

E nella seconda, Giuseppe fu riconosciuto da’ 
suoi fratelli, e il legnaggio di Giuseppe fu fatto 
manifesto a Faraone. 

E Giuseppe mandò a chiamar Giacobbe, suo padre, e 
tutto il suo parentado, ch’era di settantacinque 
anime. 

E Giacobbe scese in Egitto, e morì egli, e i 
padri nostri. 

E furono trasportati in Sichem, e posti nel 
sepolcro, il quale Abrahamo avea per prezzo di 
danari comperato da’ figliuoli d’Emmor, padre 
di Sichem. 

Ora, come si avvicinava il tempo della promessa, 
la quale Iddio avea giurata ad Abrahamo, il popolo 
crebbe, e moltiplicò in Egitto. 

Finchè sorse un altro re in Egitto, il qual non 
avea conosciuto Giuseppe. 

Costui, procedendo cautamente contro al nostro 
legnaggio, trattò male i nostri padri, facendo 
loro esporre i lor piccoli fanciulli, acciocchè 
non allignassero. 

In quel tempo nacque Mosè ed era divinamente 
bello; e fu nudrito tre mesi in casa di suo padre. 

Poi appresso, essendo stato esposto, la figliuola 
di Faraone lo raccolse, e se l’allevò per 
figliuolo. 

E Mosè fu ammaestrato in tutta la sapienza degli 
Egizi; ed era potente ne’ suoi detti e fatti. 

E, quando egli fu pervenuto all’età di 
quarant’anni, gli montò nel cuore d’andare a 
visitare i suoi fratelli, i figliuoli d’Israele. 

E, vedutone uno a cui era fatto torto, egli lo 
soccorse; e fece la vendetta dell’oppressato, 
uccidendo l’Egizio. 

Or egli stimava che i suoi fratelli intendessero 
che Iddio era per dar loro salute per man sua; ma 
essi non l’intesero. 

E il giorno seguente egli comparve fra loro, 
mentre contendevano; ed egli li incitò a pace, 
dicendo: O uomini, voi siete fratelli, perchè 
fate torto gli uni agli altri? 

Ma colui che faceva torto al suo prossimo lo 
ributtò, dicendo: Chi ti ha costituito principe, 
e giudice sopra noi? 

Vuoi uccidere me, come ieri uccidesti l’Egizio? 

E a questa parola Mosè fuggì, e dimorò come 
forestiere nel paese di Madian, ove generò due 
figliuoli. 

E in capo a quarant’anni, l’angelo del Signore 
gli apparve nel deserto del monte Sina in una 
fiamma di fuoco d’un pruno. 

E Mosè, avendola veduta, si maravigliò di quella 
visione; e come egli si accostava per considerar 
che cosa fosse, la voce del Signore gli fu 
indirizzata, dicendo: 

Io son l’Iddio de’ tuoi padri, l’Iddio 
d’Abrahamo, e l’Iddio d’Isacco, e l’Iddio 
di Giacobbe. E Mosè, divenuto tutto tremante, non 
ardiva por mente che cosa fosse. 

E il Signore gli disse: Sciogli il calzamento 
de’ tuoi piedi, perciocchè il luogo nel qual tu 
stai è terra santa. 

Certo, io ho veduta l’afflizion del mio popolo 
ch’è in Egitto, ed ho uditi i lor sospiri, e 
son disceso per liberarli; or dunque, vieni, io ti 
manderò in Egitto. 

Quel Mosè, il quale aveano rinnegato, dicendo: 
Chi ti ha costituito principe, e giudice? esso 
mandò loro Iddio per rettore, e liberatore, per 
la man dell’angelo, che gli era apparito nel 
pruno. 

Esso li condusse fuori, avendo fatti segni, e 
prodigi nel paese di Egitto, e nel mar Rosso, e 
nel deserto, lo spazio di quarant’anni. 

Quel Mosè, il qual disse a’ figliuoli 
d’Israele: Il Signore Iddio vostro vi susciterà 
un Profeta d’infra i vostri fratelli, come me; 
ascoltatelo; 

esso è quel che nella raunanza nel deserto, fu 
con l’angelo che parlava a lui nel monte Sina, e 
co’ padri nostri; e ricevette le parole viventi, 
per darcele. 

Al quale i padri nostri non vollero essere 
ubbidienti; anzi lo ributtarono, e si rivoltarono 
co’ lor cuori all’Egitto; 

dicendo ad Aaronne: Facci degl’iddii, che vadano 
davanti a noi; perciocchè quant’è a questo 
Mosè, che ci ha condotti fuor del paese di 
Egitto, noi non sappiamo quel che gli sia 
avvenuto. 

E in que’ giorni fecero un vitello, ed offersero 
sacrificio all’idolo, e si rallegrarono nelle 
opere delle lor mani. 

E Iddio si rivoltò indietro, e li diede a servire 
all’esercito del cielo; come egli è scritto nel 
libro de’ profeti: Casa d’Israele, mi 
offeriste voi sacrificii, ed offerte, lo spazio di 
quarant’anni nel deserto? 

Anzi, voi portaste il tabernacolo di Moloc, e la 
stella del vostro dio Refan; le figure, le quali 
voi avevate fatte per adorarle; perciò, io vi 
trasporterò di là da Babilonia. 

Il tabernacolo della testimonianza fu appresso i 
nostri padri nel deserto, come avea comandato 
colui che avea detto a Mosè, che lo facesse 
secondo la forma ch’egli avea veduta. 

Il quale ancora i padri nostri ricevettero, e lo 
portarono con Giosuè, nel paese ch’era stato 
posseduto da’ Gentili, i quali Iddio scacciò 
d’innanzi a’ padri nostri; e quivi dimorò 
fino a’ giorni di Davide. 

Il qual trovò grazia nel cospetto di Dio, e 
chiese di trovare una stanza all’Iddio di 
Giacobbe. 

Ma Salomone fu quello che gli edificò una casa. 

Ma l’Altissimo non abita in templi fatti per 
opera di mani; siccome dice il profeta: 

Il cielo è il mio trono, e la terra lo scannello 
de’ miei piedi; qual casa mi edifichereste voi? 
dice il Signore; o qual sarebbe il luogo del mio 
riposo? 

Non ha la mia mano fatte tutte queste cose? 

Uomini di collo duro, ed incirconcisi di cuore e 
di orecchi, voi contrastate sempre allo Spirito 
Santo; come fecero i padri vostri, così fate 
ancora voi. 

Qual de’ profeti non perseguitarono i padri 
vostri? Uccisero eziandio coloro che innanzi 
annunziavano la venuta del Giusto, del qual voi al 
presente siete stati traditori, ed ucciditori. 

Voi, che avete ricevuta la legge, facendone gli 
angeli le pubblicazioni, e non l’avete 
osservata. 

Or essi, udendo queste cose, scoppiavano ne’ lor 
cuori, e digrignavano i denti contro a lui. 

Ma egli, essendo pieno dello Spirito Santo, 
affissati gli occhi al cielo, vide la gloria di 
Dio, e Gesù che stava alla destra di Dio. 

E disse: Ecco, io veggo i cieli aperti, ed il 
Figliuol dell’uomo che sta alla destra di Dio. 

Ma essi, gettando di gran gridi, si turarono gli 
orecchi, e tutti insieme di pari consentimento si 
avventarono sopra lui. 

E cacciatolo fuor della città, lo lapidavano; ed 
i testimoni miser giù le lor veste a’ piedi 
d’un giovane, chiamato Saulo. 

E lapidavano Stefano, che invocava Gesù, e 
diceva: Signore Gesù, ricevi il mio spirito. 

Poi, postosi in ginocchioni, gridò ad alta voce: 
Signore, non imputar loro questo peccato. E detto 
questo, si addormentò. 

OR Saulo era consenziente alla morte d’esso. Ed 
in quel tempo vi fu gran persecuzione contro alla 
chiesa ch’era in Gerusalemme; e tutti furono 
dispersi per le contrade della Giudea, e della 
Samaria, salvo gli apostoli. 

Ed alcuni uomini religiosi portarono a seppellire 
Stefano, e fecero gran cordoglio di lui. 

Ma Saulo disertava la chiesa, entrando di casa in 
casa; e trattine uomini e donne, li metteva in 
prigione. 

Coloro adunque che furono dispersi andavano 
attorno, evangelizzando la parola. 

E Filippo discese nella città di Samaria, e 
predicò loro Cristo. 

E le turbe di pari consentimento attendevano alle 
cose dette da Filippo, udendo, e veggendo i 
miracoli ch’egli faceva. 

Poichè gli spiriti immondi uscivano di molti che 
li aveano, gridando con gran voce; molti 
paralitici ancora, e zoppi, erano sanati. 

E vi fu grande allegrezza in quella città. 

Or in quella città era prima stato un uomo, 
chiamato per nome Simone, che esercitava le arti 
magiche, e seduceva la gente di Samaria, dicendosi 
esser qualche grand’uomo. 

E tutti, dal maggiore al minore, attendevano a 
lui, dicendo: Costui è la gran potenza di Dio. 

Ora attendevano a lui, perciocchè già da lungo 
tempo li avea dimentati con le sue arti magiche. 

Ma, quando ebbero creduto a Filippo, il quale 
evangelizzava le cose appartenenti al regno di 
Dio, ed al nome di Gesù Cristo, furono battezzati 
tutti, uomini e donne. 

E Simone credette anch’egli; ed essendo stato 
battezzato, si riteneva del continuo con Filippo; 
e, veggendo le potenti operazioni, ed i segni 
ch’erano fatti, stupiva. 

Ora, gli apostoli ch’erano in Gerusalemme, 
avendo inteso che Samaria avea ricevuta la parola 
di Dio, mandarono loro Pietro e Giovanni. 

I quali, essendo discesi là, orarono per loro, 
acciocchè ricevessero lo Spirito Santo. 

Perciocchè esso non era ancor caduto sopra alcun 
di loro; ma solamente erano stati battezzati nel 
nome del Signor Gesù. 

Allora imposero loro le mani, ed essi ricevettero 
lo Spirito Santo. 

Or Simone, veggendo che per l’imposizion delle 
mani degli apostoli, lo Spirito Santo era dato, 
proferse lor danari, dicendo: 

Date ancora a me questa podestà, che colui al 
quale io imporrò le mani riceva lo Spirito Santo. 

Ma Pietro gli disse: Vadano i tuoi danari teco in 
perdizione, poichè tu hai stimato che il dono di 
Dio si acquisti con danari. 

Tu non hai parte, nè sorte alcuna in questa 
parola; perciocchè il tuo cuore non è diritto 
davanti a Dio. 

Ravvediti adunque di questa tua malvagità; e 
prega Iddio, se forse ti sarà rimesso il pensier 
del tuo cuore. 

Perciocchè io ti veggo essere in fiele 
d’amaritudine, e in legami d’iniquità. 

E Simone, rispondendo, disse: Fate voi per me 
orazione al Signore, che nulla di ciò che avete 
detto venga sopra me. 

Essi adunque, dopo aver testificata, ed annunziata 
la parola del Signore, se ne ritornarono in 
Gerusalemme; ed evangelizzarono a molte castella 
de’ Samaritani. 

OR un angelo del Signore parlò a Filippo, 
dicendo: Levati, e vattene verso il mezzodì, alla 
via che scende di Gerusalemme in Gaza, la quale è 
deserta. 

Ed egli, levatosi, vi andò; ed ecco un uomo 
Etiopo, eunuco, barone di Candace, regina degli 
Etiopi, ch’era soprantendente di tutti i tesori 
d’essa, il quale era venuto in Gerusalemme per 
adorare. 

Or egli se ne tornava; e, sedendo sopra il suo 
carro, leggeva il profeta Isaia. 

E lo Spirito disse a Filippo: Accostati, e giungi 
questo carro. 

E Filippo accorse, ed udì ch’egli leggeva il 
profeta Isaia, e gli disse: Intendi tu le cose che 
tu leggi? 

Ed egli disse: E come potrei io intenderle, se non 
che alcuno mi guidi? E pregò Filippo che 
montasse, e sedesse con lui. 

Or il luogo della scrittura ch’egli leggeva era 
questo: Egli è stato menato all’uccisione, come 
una pecora; ed a guisa d’agnello che è mutolo 
dinanzi a colui che lo tosa, così egli non ha 
aperta la sua bocca. 

Per lo suo abbassamento la sua condannazione è 
stata tolta; ma chi racconterà la sua età? 
poichè la sua vita è stata tolta dalla terra. 

E l’eunuco fece motto a Filippo, e disse: Di 
cui, ti prego, dice questo il profeta? lo dice di 
sè stesso, o pur d’un altro? 

E Filippo, avendo aperta la bocca, e cominciando 
da questa scrittura, gli evangelizzò Gesù. 

E, mentre andavano al lor cammino, giunsero ad una 
cert’acqua. E l’eunuco disse: Ecco 
dell’acqua, che impedisce che io non sia 
battezzato? 

E Filippo disse: Se tu credi con tutto il cuore, 
egli è lecito. Ed egli, rispondendo, disse: Io 
credo che Gesù Cristo è il Figliuol di Dio. 

E comandò che il carro si fermasse; ed amendue, 
Filippo e l’eunuco, disceser nell’acqua; e 
Filippo lo battezzò. 

E quando furono saliti fuori dell’acqua, lo 
Spirito del Signore rapì Filippo, e l’eunuco 
nol vide più; perciocchè egli andò a suo 
cammino tutto allegro. 

E Filippo si ritrovò in Azot; e, passando, 
evangelizzò a tutte le città, finchè venne in 
Cesarea. 

OR Saulo, sbuffando ancora minacce ed uccisione 
contro a’ discepoli del Signore, venne al sommo 
sacerdote; 

e gli chiese lettere alle sinagoghe in Damasco, 
acciocchè, se pur ne trovava alcuni di questa 
setta, uomini, o donne, li menasse legati in 
Gerusalemme. 

Ora, mentre era in cammino, avvenne che, 
avvicinandosi a Damasco, di subito una luce dal 
cielo gli folgorò d’intorno. 

Ed essendo caduto in terra, udì una voce che gli 
diceva: Saulo, Saulo, perchè mi perseguiti? 

Ed egli disse: Chi sei, Signore? E il Signore 
disse: Io son Gesù, il qual tu perseguiti; egli 
ti è duro di ricalcitrar contro agli stimoli. 

Ed egli, tutto tremante, e spaventato, disse: 
Signore, che vuoi tu ch’io faccia? E il Signore 
gli disse: Levati, ed entra nella città, e ti 
sarà detto ciò che ti convien fare. 

Or gli uomini che facevano il viaggio con lui 
ristettero attoniti, udendo ben la voce, ma non 
veggendo alcuno. 

E Saulo si levò da terra; ed aprendo gli occhi, 
non vedeva alcuno; e coloro, menandolo per la 
mano, lo condussero in Damasco. 

E fu tre giorni senza vedere, ne’ quali non 
mangiò, e non bevve. 

Or in Damasco v’era un certo discepolo, chiamato 
per nome Anania, al quale il Signore disse in 
visione: Anania. Ed egli disse: Eccomi, Signore. 

E il Signore gli disse: Levati, e vattene nella 
strada detta Diritta; e cerca, in casa di Giuda, 
un uomo chiamato per nome Saulo, da Tarso; 
perciocchè, ecco, egli fa orazione. 

Or egli avea veduto in visione un uomo, chiamato 
per nome Anania, entrare, ed imporgli la mano, 
acciocchè ricoverasse la vista. 

Ed Anania rispose: Signore, io ho udito da molti 
di quest’uomo, quanti mali egli ha fatti a’ 
tuoi santi in Gerusalemme. 

E qui eziandio ha podestà da’ principali 
sacerdoti di far prigioni tutti coloro che 
invocano il tuo nome. 

Ma il Signore gli disse: Va’, perciocchè costui 
mi è un vaso eletto, da portare il mio nome 
davanti alle genti, ed ai re, ed a’ figliuoli 
d’Israele. 

Perciocchè io gli mostrerò quante cose gli 
convien patire per lo mio nome. 

Anania adunque se ne andò, ed entrò in quella 
casa; ed avendogli imposte le mani, disse: 
Fratello Saulo, il Signore Gesù, che ti è 
apparito per lo cammino, per lo qual tu venivi, mi 
ha mandato, acciocchè tu ricoveri la vista, e sii 
ripieno dello Spirito Santo. 

E in quello stante gli cadder dagli occhi come 
delle scaglie; e subito ricoverò la vista; poi si 
levò, e fu battezzato. 

Ed avendo preso cibo, si riconfortò. E SAULO 
stette alcuni giorni co’ discepoli ch’erano in 
Damasco. 

E subito si mise a predicar Cristo nelle 
sinagoghe, insegnando ch’egli è il Figliuol di 
Dio. 

E tutti coloro che l’udivano, stupivano, e 
dicevano: Non è costui quel che ha distrutti in 
Gerusalemme quelli che invocano questo nome? e per 
questo è egli eziandio venuto qua, per menarli 
prigioni a’ principali sacerdoti. 

Ma Saulo vie più si rinforzava, e confondeva i 
Giudei che abitavano in Damasco, dimostrando che 
questo Gesù è il Cristo. 

Ora, passati molti giorni, i Giudei presero 
insieme consiglio di ucciderlo. 

Ma le loro insidie vennero a notizia a Saulo. Or 
essi facevan la guardia alle porte, giorno e 
notte, acciocchè lo potessero uccidere. 

Ma i discepoli, presolo di notte, lo calarono a 
basso per il muro in una sporta. 

E Saulo, quando fu giunto in Gerusalemme, tentava 
d’aggiungersi co’ discepoli; ma tutti lo 
temevano, non potendo credere ch’egli fosse 
discepolo. 

Ma Barnaba lo prese, e lo menò agli apostoli, e 
raccontò loro come per cammino egli avea veduto 
il Signore, e come egli gli avea parlato, e come 
in Damasco avea francamente parlato nel nome di 
Gesù. 

Ed egli fu con loro in Gerusalemme, andando, e 
venendo, e parlando francamente nel nome del 
Signor Gesù. 

Egli parlava eziandio, e disputava coi Greci; ed 
essi cercavano d’ucciderlo. 

Ma i fratelli, avendolo saputo, lo condussero in 
Cesarea, e di là lo mandarono in Tarso. 

Così la chiesa, per tutta la Giudea, Galilea, e 
Samaria, avea pace, essendo edificata; e, 
camminando nel timor del Signore, e nella 
consolazion dello Spirito Santo, moltiplicava. 

Or avvenne che Pietro, andando attorno da tutti, 
venne eziandio a’ santi, che abitavano in Lidda. 

E quivi trovò un uomo, chiamato per nome Enea, il 
qual già da otto anni giacea in un letticello, 
essendo paralitico. 

E Pietro gli disse: Enea, Gesù, che è il Cristo, 
ti sana; levati, e rifatti il letticello. Ed egli 
in quello stante si levò. 

E tutti gli abitanti di Lidda, e di Saron, lo 
videro, e si convertirono al Signore. 

Or in Ioppe v’era una certa discepola, chiamata 
Tabita; il qual nome, interpretato, vuol dire 
Cavriuola; costei era piena di buone opere, e di 
limosine, le quali ella faceva. 

Ed in que’ giorni avvenne ch’ella infermò, e 
morì. E dopo che fu stata lavata, fu posta in una 
sala. 

E, perciocchè Lidda era vicin di Ioppe, i 
discepoli, udito che Pietro vi era, gli mandarono 
due uomini, per pregarlo che senza indugio venisse 
fino a loro. 

Pietro adunque si levò, e se ne venne con loro. 
E, come egli fu giunto, lo menarono nella sala; e 
tutte le vedove si presentarono a lui, piangendo, 
e mostrandogli tutte le robe, e le veste, che la 
Cavriuola faceva, mentre era con loro. 

E Pietro, messi tutti fuori, si pose 
inginocchioni, e fece orazione. Poi, ricoltosi al 
corpo, disse: Tabita, levati. Ed ella aperse gli 
occhi; e, veduto Pietro, si levò a sedere. 

Ed egli le diè la mano, e la sollevò; e, 
chiamati i santi e le vedove, la presentò loro in 
vita. 

E ciò fu saputo per tutta Ioppe, e molti 
credettero nel Signore. 

E Pietro dimorò molti giorni in Ioppe, in casa 
d’un certo Simone coiaio. 

OR v’era in Cesarea un certo uomo chiamato per 
nome Cornelio, centurione della schiera detta 
Italica. 

Esso, essendo uomo pio e temente Iddio, con tutta 
la sua casa, e facendo molte limosine al popolo, e 
pregando Iddio del continuo, 

vide chiaramente in visione, intorno l’ora nona 
del giorno, un angelo di Dio, che entrò a lui, e 
gli disse: Cornelio. 

Ed egli, riguardatolo fiso, e tutto spaventato, 
disse: Che v’è, Signore? E l’angelo gli 
disse: Le tue orazioni, e le tue limosine, son 
salite davanti a Dio per una ricordanza. 

Or dunque, manda uomini in Ioppe, e fa’ chiamare 
Simone, il quale è soprannominato Pietro. 

Egli alberga appo un certo Simone coiaio, che ha 
la casa presso del mare; esso ti dirà ciò 
ch’ei ti convien fare. 

Ora, come l’angelo che parlava a Cornelio se ne 
fu partito, egli, chiamati due de’ suoi famigli, 
ed un soldato di que’ che si ritenevano del 
continuo appresso di lui, uomo pio, 

e raccontata loro ogni cosa, li mandò in Ioppe. 

E il giorno seguente, procedendo essi al lor 
cammino, ed avvicinandosi alla città, Pietro 
salì in sul tetto della casa, intorno l’ora 
sesta, per fare orazione. 

Or avvenne ch’egli ebbe gran fame, e desiderava 
prender cibo; e come que’ di casa gliene 
apparecchiavano, gli venne un ratto di mente. 

E vide il cielo aperto, ed una vela simile ad un 
gran lenzuolo, che scendeva sopra lui, legato per 
li quattro capi, e calato in terra; 

nella quale vi erano degli animali terrestri a 
quattro piedi, e delle fiere, e de’ rettili, e 
degli uccelli del cielo d’ogni maniera. 

Ed una voce gli fu indirizzata, dicendo: Levati, 
Pietro, ammazza, e mangia. 

Ma Pietro disse: In niun modo, Signore, poichè io 
non ho giammai mangiato nulla d’immondo, nè di 
contaminato. 

E la voce gli disse la seconda volta: Le cose che 
Iddio ha purificate, non farle tu immonde. 

Or questo avvenne fino a tre volte; e poi la vela 
fu ritratta in cielo. 

E come Pietro era in dubbio in sè stesso che cosa 
potesse esser quella visione ch’egli avea 
veduta, ecco, gli uomini mandati da Cornelio, 
avendo domandato della casa di Simone, furono alla 
porta. 

E chiamato alcuno, domandarono se Simone, 
soprannominato Pietro, albergava ivi entro. 

E come Pietro era pensoso intorno alla visione, lo 
Spirito gli disse: Ecco, tre uomini ti cercano. 

Levati adunque, e scendi, e va’ con loro, senza 
farne difficoltà, perciocchè io li ho mandati. 

E Pietro, sceso agli uomini che gli erano stati 
mandati da Cornelio, disse loro: Ecco, io son 
quello che voi cercate; quale è la cagione per la 
qual siete qui? 

Ed essi dissero: Cornelio, centurione, uomo giusto 
e temente Iddio, e del quale rende buona 
testimonianza tutta la nazion de’ Giudei, è 
stato divinamente avvisato da un santo angelo di 
farti chiamare in casa sua, e d’udir 
ragionamenti da te. 

Pietro adunque, avendoli convitati d’entrare in 
casa, li albergò; poi, il giorno seguente, andò 
con loro; ed alcuni de’ fratelli di que’ di 
Ioppe l’accompagnarono. 

E il giorno appresso entrarono in Cesarea. Or 
Cornelio li aspettava, avendo chiamati i suoi 
parenti ed i suoi intimi amici. 

E come Pietro entrava, Cornelio, fattoglisi 
incontro, gli si gittò a’ piedi, e l’adorò. 

Ma Pietro lo sollevò, dicendo: Levati, io ancora 
sono uomo. 

E ragionando con lui, entrò, e trovò molti, che 
si erano quivi raunati. 

Ed egli disse loro: Voi sapete come non è lecito 
ad un uomo Giudeo aggiungersi con uno strano, od 
entrare in casa sua; ma Iddio mi ha mostrato di 
non chiamare alcun uomo immondo, o contaminato. 

Perciò ancora, essendo stato mandato a chiamare, 
io son venuto senza contradire. Io vi domando 
adunque: Per qual cagione mi avete mandato a 
chiamare? 

E Cornelio disse: Quattro giorni sono, che io fino 
a quest’ora era digiuno, ed alle nove ore io 
faceva orazione in casa mia; ed ecco, un uomo si 
presentò davanti a me, in vestimento 
risplendente, e disse: 

Cornelio, la tua orazione è stata esaudita, e le 
tue limosine sono state ricordate nel cospetto di 
Dio. 

Manda adunque in Ioppe, e chiama di là Simone, 
soprannominato Pietro; egli alberga in casa di 
Simone coiaio, presso del mare; quando egli sarà 
venuto, egli ti parlerà. 

Perciò, in quello stante io mandai a te, e tu hai 
fatto bene di venire; ed ora noi siamo tutti qui 
presenti davanti a Dio, per udir tutte le cose che 
ti sono da Dio state ordinate. 

Allora Pietro, aperta la bocca, disse: In verità 
io comprendo, che Iddio non ha riguardo alla 
qualità delle persone; 

anzi che in qualunque nazione, chi lo teme, ed 
opera giustamente, gli è accettevole; 

secondo la parola ch’egli ha mandata a’ 
figliuoli d’Israele, evangelizzando pace per 
Gesù Cristo, ch’è il Signor di tutti. 

Voi sapete ciò che è avvenuto per tutta la 
Giudea, cominciando dalla Galilea, dopo il 
battesimo che Giovanni predicò: 

come Iddio ha unto di Spirito Santo, e di potenza, 
Gesù di Nazaret, il quale andò attorno facendo 
beneficii, e sanando tutti coloro che erano 
posseduti dal diavolo, perciocchè Iddio era con 
lui. 

E noi siamo testimoni, di tutte le cose ch’egli 
ha fatte nel paese de’ Giudei, e in Gerusalemme; 
il quale ancora essi hanno ucciso, appiccandolo al 
legno. 

Esso ha Iddio risuscitato nel terzo giorno, ed ha 
fatto che egli è stato manifestato. 

Non già a tutto il popolo, ma a’ testimoni 
prima da Dio ordinati, cioè a noi, che abbiamo 
mangiato e bevuto con lui, dopo ch’egli fu 
risuscitato da’ morti. 

Ed egli ci ha comandato di predicare al popolo, e 
di testimoniare ch’egli è quello che da Dio è 
stato costituito Giudice de’ vivi e de’ morti. 

A lui rendono testimonianza tutti i profeti: che 
chiunque crede in lui, riceve remission de’ 
peccati per lo nome suo. 

Mentre Pietro teneva ancora questi ragionamenti, 
lo Spirito Santo cadde sopra tutti coloro che 
udivano la parola. 

E tutti i fedeli della circoncisione, i quali eran 
venuti con Pietro, stupirono che il dono dello 
Spirito Santo fosse stato sparso eziandio sopra i 
Gentili. 

Poichè li udivano parlar diverse lingue, e 
magnificare Iddio. 

Allora Pietro prese a dire: Può alcuno vietar 
l’acqua, che non sieno battezzati costoro che 
hanno ricevuto lo Spirito Santo, come ancora noi? 

Ed egli comandò che fossero battezzati nel nome 
del Signore Gesù. Allora essi lo pregarono che 
dimorasse quivi alquanti giorni. 

OR gli apostoli, ed i fratelli ch’erano per la 
Giudea, intesero che i Gentili aveano anch’essi 
ricevuta la parola di Dio. 

E quando Pietro fu salito in Gerusalemme, que’ 
della circoncisione quistionavano con lui, 
dicendo: 

Tu sei entrato in casa d’uomini incirconcisi, ed 
hai mangiato con loro. 

Ma Pietro, cominciato da capo, dichiarò loro per 
ordine tutto il fatto, dicendo: 

Io era nella città di Ioppe, orando; ed in ratto 
di mente vidi una visione, cioè una certa vela, 
simile ad un gran lenzuolo, il quale scendeva, 
essendo per li quattro capi calato giù dal cielo; 
ed esso venne fino a me. 

Ed io, riguardando fiso in esso, scorsi, e vidi 
degli animali terrestri a quattro piedi, delle 
fiere, dei rettili, e degli uccelli del cielo. 

E udii una voce che mi diceva: Pietro, levati, 
ammazza e mangia. 

Ma io dissi: Non già, Signore; poichè nulla 
d’immondo, o di contaminato, mi è giammai 
entrato in bocca. 

E la voce mi rispose la seconda volta dal cielo: 
Le cose che Iddio ha purificate, tu non farle 
immonde. 

E ciò avvenne per tre volte; poi ogni cosa fu di 
nuovo ritratta in cielo. 

Ed ecco, in quello stante tre uomini furono alla 
casa ove io era, mandati a me da Cesarea. 

E lo Spirito mi disse che io andassi con loro, 
senza farne alcuna difficoltà. Or vennero ancora 
meco questi sei fratelli, e noi entrammo nella 
casa di quell’uomo. 

Ed egli ci raccontò come egli avea veduto in casa 
sua un angelo, che si era presentato a lui, e gli 
avea detto: Manda uomini in Ioppe, e fa’ 
chiamare Simone, che è soprannominato Pietro; 

il quale ti ragionerà delle cose, per le quali 
sarai salvato tu, e tutta la casa tua. 

Ora, come io avea cominciato a parlare, lo Spirito 
Santo cadde sopra loro, come era caduto ancora 
sopra noi dal principio. 

Ed io mi ricordai della parola del Signore, come 
egli diceva: Giovanni ha battezzato con acqua, ma 
voi sarete battezzati con lo Spirito Santo. 

Dunque, poichè Iddio ha loro dato il dono pari 
come a noi ancora, che abbiam creduto nel Signore 
Gesù Cristo, chi era io da potere impedire Iddio? 

Allora essi, udite queste cose, si acquetarono, e 
glorificarono Iddio, dicendo: Iddio adunque ha 
dato il ravvedimento eziandio a’ Gentili, per 
ottener vita? 

OR coloro ch’erano stati dispersi per la 
tribolazione avvenuta per Stefano, passarono fino 
in Fenicia, in Cipri, e in Antiochia, non 
annunziando ad alcuno la parola, se non a’ 
Giudei soli. 

Or di loro ve n’erano alcuni Ciprioti, e 
Cirenei, i quali, entrati in Antiochia, parlavano 
a’ Greci, evangelizzando il Signore Gesù. 

E la mano del Signore era con loro; e gran numero 
di gente, avendo creduto, si convertì al Signore. 

E la fama di loro venne agli orecchi della chiesa 
ch’era in Gerusalemme; laonde mandarono Barnaba, 
acciocchè passasse fino in Antiochia. 

Ed esso, essendovi giunto, e veduta la grazia del 
Signore, si rallegrò; e confortava tutti di 
attenersi al Signore, con fermo proponimento di 
cuore. 

Perciocchè egli era uomo da bene, e pieno di 
Spirito Santo, e di fede. E gran moltitudine fu 
aggiunta al Signore. 

Poi Barnaba si partì, per andare in Tarso, a 
ricercar Saulo; ed avendolo trovato, lo menò in 
Antiochia. 

Ed avvenne che per lo spazio di un anno intiero, 
essi si raunarono nella chiesa, ed ammaestrarono 
un gran popolo; e i discepoli primieramente in 
Antiochia furono nominati Cristiani. 

Or in que’ giorni certi profeti scesero di 
Gerusalemme in Antiochia. 

E un di loro, chiamato per nome Agabo, levatosi, 
significò per lo Spirito che una gran fame 
sarebbe in tutto il mondo; la quale ancora avvenne 
sotto Claudio Cesare. 

Laonde i discepoli, ciascuno secondo le sue 
facoltà, determinarono di mandar a fare una 
sovvenzione a’ fratelli che abitavano nella 
Giudea; 

il che ancora fecero, mandando quella agli anziani 
per le mani di Barnaba e di Saulo. 

OR intorno a quel tempo il re Erode mise le mani a 
straziare alcuni di que’ della chiesa. 

E fece morir con la spada Giacomo, fratel di 
Giovanni. 

E veggendo che ciò era grato a’ Giudei, 
aggiunse di pigliare ancora Pietro or erano i 
giorni degli azzimi. 

E presolo, lo mise in prigione, dandolo a guardare 
a quattro mute di soldati di quattro l’una; 
volendone, dopo la Pasqua, dare uno spettacolo al 
popolo. 

Pietro adunque era guardato nella prigione; ma 
continue orazioni erano fatte della chiesa per lui 
a Dio. 

Or la notte avanti che Erode ne facesse un 
pubblico spettacolo, Pietro dormiva in mezzo di 
due soldati, legato di due catene; e le guardie 
davanti alla porta guardavano la prigione. 

Ed ecco, un angelo del Signore sopraggiunse, ed 
una luce risplendè nella casa; e l’angelo, 
percosso il fianco a Pietro, lo svegliò, dicendo: 
Levati prestamente. E le catene gli caddero dalle 
mani. 

E l’angelo gli disse: Cingiti, e legati le 
scarpe. Ed egli fece così. Poi gli disse: Mettiti 
la tua veste attorno, e seguitami. 

Pietro adunque, essendo uscito, lo seguitava, e 
non sapeva che fosse vero quel che si faceva 
dall’angelo; anzi pensava vedere una visione. 

Ora, com’ebbero passata la prima e la seconda 
guardia, vennero alla porta di ferro che conduce 
alla città, la qual da sè stessa si aperse loro; 
ed essendo usciti, passarono una strada, e in 
quello stante l’angelo si dipartì da lui. 

E Pietro, ritornato in sè, disse: Ora per certo 
conosco, che il Signore ha mandato il suo angelo, 
e mi ha liberato di man d’Erode, e di tutta 
l’aspettazion del popolo de’ Guidei. 

E considerando la cosa, venne in casa di Maria, 
madre di Giovanni, soprannominato Marco, ove molti 
fratelli erano raunati, ed oravano. 

Ed avendo Pietro picchiato all’uscio 
dell’antiporto, una fanticella, chiamata per 
nome Rode, si accostò chetamente per 
sottascoltare. 

E, riconosciuta la voce di Pietro, per 
l’allegrezza non aperse la porta; anzi, corse 
dentro, e rapportò che Pietro stava davanti 
all’antiporto. 

Ma essi le dissero: Tu farnetichi. Ed ella pure 
affermava che così era. Ed essi dicevano: Egli è 
il suo angelo. 

Or Pietro continuava a picchiare. Ed essi, 
avendogli aperto, lo videro, e sbigottirono. 

Ma egli, fatto lor cenno con la mano che 
tacessero, raccontò loro come il Signore l’avea 
tratto fuor di prigione. Poi disse: Rapportate 
queste cose a Giacomo, ed ai fratelli. Ed essendo 
uscito, andò in un altro luogo. 

Ora, fattosi giorno, vi fu non piccol turbamento 
fra i soldati, che cosa Pietro fosse divenuto. 

Ed Erode, ricercatolo, e non avendolo trovato, 
dopo avere esaminate le guardie, comandò che 
fosser menate al supplicio. Poi discese di Giudea 
in Cesarea, e quivi dimorò alcun tempo. 

Or Erode era indegnato contro a’ Tirii, e 
Sidonii, ed avea nell’animo di far lor guerra; 
ma essi di pari consentimento si presentarono a 
lui; e, persuaso Blasto, cameriere del re, 
chiedevano pace; perciocchè il lor paese era 
nudrito di quel del re. 

E in un certo giorno assegnato, Erode, vestito 
d’una vesta reale, e sedendo sopra il tribunale, 
arringava loro. 

E il popolo gli fece delle acclamazioni, dicendo: 
Voce di Dio, e non d’uomo. 

E in quello stante un angelo del Signore lo 
percosse, perciocchè non avea data gloria a Dio; 
e morì, roso da’ vermini. 

Ora la parola di Dio cresceva, e moltiplicava. 

E Barnaba, e Saulo, compiuto il servigio, 
ritornarono di Gerusalemme in Antiochia, avendo 
preso ancora seco Giovanni soprannominato Marco. 

OR in Antiochia, nella chiesa che vi era, v’eran 
certi profeti, e dottori, cioè: Barnaba, e 
Simeone, chiamato Niger, e Lucio Cireneo, e 
Manaen, figliuol della nutrice di Erode il 
tetrarca, e Saulo. 

E mentre facevano il pubblico servigio del 
Signore, e digiunavano, lo Spirito Santo disse: 
Appartatemi Barnaba e Saulo, per l’opera, alla 
quale io li ho chiamati. 

Allora, dopo aver digiunato, e fatte orazioni, 
imposer loro le mani, e li accommiatarono. 

Essi adunque, mandati dallo Spirito Santo, scesero 
in Seleucia, e di là navigarono in Cipri. 

E giunti in Salamina, annunziarono la parola di 
Dio nelle sinagoghe de’ Giudei; or aveano ancora 
Giovanni per ministro. 

Poi, traversata l’isola fino in Pafo, trovarono 
quivi un certo mago, falso profeta Giudeo, che 
avea nome Bar-Gesù. 

Il quale era col proconsolo Sergio Paolo, uomo 
prudente. Costui, chiamati a sè Barnaba e Saulo, 
richiese d’udir la parola di Dio. 

Ma Elima, il mago perciocchè così s’interpreta 
il suo nome, resisteva loro, cercando di stornare 
il proconsolo dalla fede. 

E Saulo, il quale ancora fu nominato Paolo, 
essendo ripieno dello Spirito Santo, ed avendo 
affissati in lui gli occhi, disse: 

O pieno d’ogni frode, e d’ogni malizia, 
figliuol del diavolo, nemico di ogni giustizia! 
non resterai tu mai di pervertir le diritte vie 
del Signore? 

Ora dunque, ecco, la mano del Signore sarà sopra 
te, e sarai cieco, senza vedere il sole, fino ad 
un certo tempo. E in quello stante caligine e 
tenebre caddero sopra lui; e andando attorno, 
cercava chi lo menasse per la mano. 

Allora il proconsolo, veduto ciò ch’era stato 
fatto, credette, essendo sbigottito della dottrina 
del Signore. 

OR Paolo, e i suoi compagni si partiron di Pafo, 
ed arrivaron per mare in Perga di Panfilia; e 
Giovanni, dipartitosi da loro, ritornò in 
Gerusalemme. 

Ed essi, partitisi da Perga, giunsero in Antiochia 
di Pisidia; ed entrati nella sinagoga nel giorno 
del sabato, si posero a sedere. 

E dopo la lettura della legge e de’ profeti, i 
capi della sinagoga mandarono loro a dire: 
Fratelli, se voi avete alcun ragionamento 
d’esortazione a fare al popolo, ditelo. 

Allora Paolo, rizzatosi, e fatto cenno con la 
mano, disse: Uomini Israeliti, e voi che temete 
Iddio, ascoltate. 

L’Iddio di questo popolo Israele elesse i nostri 
padri, ed innalzò il popolo nella sua dimora nel 
paese di Egitto; e poi con braccio elevato lo 
trasse fuor di quello. 

E per lo spazio d’intorno a quarant’anni, 
comportò i modi loro nel deserto. 

Poi, avendo distrutte sette nazioni nel paese di 
Canaan, distribuì loro a sorte il paese di 
quelle. 

E poi appresso, per lo spazio d’intorno a 
quattrocencinquant’anni, diede loro de’ 
Giudici, fino al profeta Samuele. 

E da quell’ora domandarono un re; e Iddio diede 
loro Saulle, figliuol di Chis, uomo della tribù 
di Beniamino; e così passarono quarant’anni. 

Poi Iddio, rimossolo, suscitò loro Davide per re; 
al quale eziandio egli rendette testimonianza, e 
disse: Io ho trovato Davide, il figliuolo di 
Iesse, uomo secondo il mio cuore, il qual farà 
tutte le mie volontà. 

Della progenie di esso ha Iddio, secondo la sua 
promessa, suscitato ad Israele il Salvatore Gesù; 

avendo Giovanni, avanti la venuta di lui, 
predicato il battesimo del ravvedimento a tutto il 
popolo d’Israele. 

E come Giovanni compieva il suo corso disse: Chi 
pensate voi che io sia? io non son desso; ma ecco, 
dietro a me viene uno, di cui io non son degno di 
sciogliere i calzari de’ piedi. 

Uomini fratelli, figliuoli della progenie 
d’Abrahamo, e que’ d’infra voi che temete 
Iddio, a voi è stata mandata la parola di questa 
salute. 

Perciocchè gli abitanti di Gerusalemme, e i lor 
rettori, non avendo riconosciuto questo Gesù, 
condannandolo, hanno adempiuti i detti de’ 
profeti, che si leggono ogni sabato. 

E benchè non trovassero in lui alcuna cagion di 
morte, richiesero Pilato che fosse fatto morire. 

E, dopo ch’ebbero compiute tutte le cose che 
sono scritte di lui, egli fu tratto giù dal 
legno, e fu posto in un sepolcro. 

Ma Iddio lo suscitò da’ morti. 

Ed egli fu veduto per molti giorni da coloro 
ch’erano con lui saliti di Galilea in 
Gerusalemme, i quali sono i suoi testimoni presso 
il popolo. 

E noi ancora vi evangelizziamo la promessa fatta 
a’ padri; 

dicendovi, che Iddio l’ha adempiuta inverso noi, 
lor figliuoli, avendo risuscitato Gesù, siccome 
ancora è scritto nel salmo secondo: Tu sei il mio 
Figliuolo, oggi ti ho generato. 

E perciocchè egli l’ha suscitato da’ morti, 
per non tornar più nella corruzione, egli ha 
detto così: Io vi darò le fedeli benignità 
promesse a Davide. 

Perciò ancora egli dice in un altro luogo: Tu non 
permetterai che il tuo Santo vegga corruzione. 

Poichè veramente Davide, avendo servito al 
consiglio di Dio nella sua età, si è 
addormentato, ed è stato aggiunto a’ suoi 
padri, ed ha veduta corruzione. 

Ma colui che Iddio ha risuscitato non ha veduta 
corruzione. 

Siavi adunque noto, fratelli, che per costui vi è 
annunziata remission de’ peccati. 

E che di tutte le cose, onde per la legge di Mosè 
non siete potuti esser giustificati, chiunque 
crede è giustificato per mezzo di lui. 

Guardatevi adunque, che non venga sopra voi ciò 
che è detto ne’ profeti: 

Vedete, o sprezzatori, e maravigliatevi; e 
riguardate, e siate smarriti; perciocchè io fo 
un’opera a’ dì vostri, la quale voi non 
crederete, quando alcuno ve la racconterà. 

Ora, quando furono usciti dalla sinagoga de’ 
Giudei, i Gentili li pregarono che infra la 
settimana le medesime cose fosser loro proposte. 

E dopo che la raunanza si fu dipartita, molti 
d’infra i Giudei, e i proseliti religiosi, 
seguitarono Paolo e Barnaba; i quali, ragionando 
loro, persuasero loro di perseverar nella grazia 
di Dio. 

E il sabato seguente, quasi tutta la città si 
raunò per udir la parola di Dio. 

Ma i Giudei, veggendo la moltitudine, furono 
ripieni d’invidia, e contradicevano alle cose 
dette da Paolo, contradicendo e bestemmiando. 

E Paolo, e Barnaba, usando franchezza nel lor 
parlare, dissero: Egli era necessario che a voi 
prima si annunziasse, la parola di Dio; ma, 
poichè la ributtate, e non vi giudicate degni 
della vita eterna, ecco, noi ci volgiamo a’ 
Gentili. 

Perciocchè così ci ha il Signore ingiunto, 
dicendo: Io ti ho posto per esser luce delle 
Genti, acciocchè tu sii in salute fino 
all’estremità della terra. 

E i Gentili, udendo queste cose, si rallegrarono, 
e glorificavano la parola di Dio; e tutti coloro 
ch’erano ordinati a vita eterna credettero. 

E la parola del Signore si spandeva per tutto il 
paese. 

Ma i Giudei instigarono le donne religiose ed 
onorate, e i principali della città, e commossero 
persecuzione contro a Paolo, e contro a Barnaba, e 
li scacciarono da’ lor confini. 

Ed essi, scossa la polvere de’ lor piedi contro 
a loro, se ne vennero in Iconio. 

E i discepoli eran ripieni di allegrezza, e di 
Spirito Santo. 

Or avvenne che in Iconio pure Paolo e Barnaba 
entrarono nella sinagoga dei Giudei e parlarono in 
maniera che una gran moltitudine di Giudei e di 
Greci credette. 

Ma i Giudei, rimasti disubbidienti, misero su e 
inasprirono gli animi dei Gentili contro i 
fratelli. 

Essi dunque dimoraron quivi molto tempo, 
predicando con franchezza, fidenti nel Signore, il 
quale rendeva testimonianza alla parola della sua 
grazia, concedendo che per le lor mani si 
facessero segni e prodigi. 

Ma la popolazione della città era divisa; gli uni 
tenevano per i Giudei, e gli altri per gli 
apostoli. 

Ma essendo scoppiato un moto dei Gentili e dei 
Giudei coi loro capi, per recare ingiuria agli 
apostoli e lapidarli, 

questi, conosciuta la cosa, se ne fuggirono nelle 
città di Licaonia, Listra e Derba e nel paese 
d’intorno; 

e quivi si misero ad evangelizzare. 

Or in Listra c’era un certo uomo, impotente nei 
piedi, che stava sempre a sedere, essendo zoppo 
dalla nascita, e non aveva mai camminato. 

Egli udì parlare Paolo, il quale, fissati in lui 
gli occhi, e vedendo che avea fede da esser 
sanato, 

disse ad alta voce: Lèvati ritto in piè. Ed egli 
saltò su, e si mise a camminare. 

E le turbe, avendo veduto ciò che Paolo avea 
fatto, alzarono la voce, dicendo in lingua 
licaonica: Gli dèi hanno preso forma umana, e 
sono discesi fino a noi. 

E chiamavano Barnaba, Giove, e Paolo, Mercurio, 
perché era il primo a parlare. 

E il sacerdote di Giove, il cui tempio era 
all’entrata della città, menò dinanzi alle 
porte tori e ghirlande, e volea sacrificare con le 
turbe. 

Ma gli apostoli Barnaba e Paolo, udito ciò, si 
stracciarono i vestimenti, e saltarono in mezzo 
alla moltitudine, esclamando: 

Uomini, perché fate queste cose? Anche noi siamo 
uomini della stessa natura che voi; e vi 
predichiamo che da queste cose vane vi convertiate 
all’Iddio vivente, che ha fatto il cielo, la 
terra, il mare e tutte le cose che sono in essi; 

che nelle età passate ha lasciato camminare nelle 
loro vie tutte le nazioni, 

benché non si sia lasciato senza testimonianza, 
facendo del bene, mandandovi dal cielo piogge e 
stagioni fruttifere, dandovi cibo in abbondanza, e 
letizia ne’ vostri cuori. 

E dicendo queste cose, a mala pena trattennero le 
turbe dal sacrificar loro. 

Or sopraggiunsero quivi de’ Giudei da Antiochia 
e da Iconio; i quali, avendo persuaso le turbe, 
lapidarono Paolo e lo trascinaron fuori della 
città, credendolo morto. 

Ma essendosi i discepoli raunati intorno a lui, 
egli si rialzò, ed entrò nella città; e il 
giorno seguente, partì con Barnaba per Derba. 

E avendo evangelizzata quella città e fatti molti 
discepoli se ne tornarono a Listra, a Iconio ed 
Antiochia, 

confermando gli animi dei discepoli, esortandoli a 
perseverare nella fede, dicendo loro che dobbiamo 
entrare nel regno di Dio attraverso molte 
tribolazioni. 

E fatti eleggere per ciascuna chiesa degli 
anziani, dopo aver pregato e digiunato, 
raccomandarono i fratelli al Signore, nel quale 
aveano creduto. 

E traversata la Pisidia, vennero in Panfilia. 

E dopo aver annunziata la Parola in Perga, 
discesero ad Attalia; 

e di là navigarono verso Antiochia, di dove erano 
stati raccomandati alla grazia di Dio, per 
l’opera che aveano compiuta. 

Giunti colà e raunata la chiesa, riferirono tutte 
le cose che Dio avea fatte per mezzo di loro, e 
come avea aperta la porta della fede ai Gentili. 

E stettero non poco tempo coi discepoli. 

OR alcuni, discesi di Giudea, insegnavano i 
fratelli: Se voi non siete circoncisi, secondo il 
rito di Mosè, voi non potete esser salvati. 

Onde essendo nato turbamento e quistione non 
piccola di Paolo e di Barnaba contro a loro, fu 
ordinato che Paolo, e Barnaba, ed alcuni altri di 
loro, salissero in Gerusalemme agli apostoli, ed 
anziani, per questa quistione. 

Essi adunque, accompagnati dalla chiesa fuor della 
città, traversarono la Fenicia, e la Samaria, 
raccontando la conversion dei Gentili; e portarono 
grande allegrezza a tutti i fratelli. 

Ed essendo giunti in Gerusalemme, furono accolti 
dalla chiesa, e dagli apostoli, e dagli anziani; e 
rapportarono quanto gran cose Iddio avea fatte con 
loro. 

Ma, dicevano, alcuni della setta de’ Farisei, i 
quali hanno creduto, si son levati, dicendo che 
convien circoncidere i Gentili, e comandar loro 
d’osservar la legge di Mosè. 

Allora gli apostoli e gli anziani si raunarono, 
per provvedere a questo fatto. 

Ed essendosi mossa una gran disputazione, Pietro 
si levò in piè, e disse loro: Fratelli, voi 
sapete che già da’ primi tempi Iddio elesse fra 
noi me, acciocchè per la mia bocca i Gentili 
udissero la parola dell’evangelo, e credessero. 

E Iddio, che conosce i cuori, ha reso loro 
testimonianza, dando loro lo Spirito Santo, come 
ancora a noi. 

E non ha fatta alcuna differenza tra noi e loro; 
avendo purificati i cuori loro per la fede. 

Ora dunque, perchè tentate Iddio, mettendo un 
giogo sopra il collo de’ discepoli, il qual nè 
i padri nostri, nè noi, non abbiam potuto 
portare? 

Ma crediamo di esser salvati per la grazia del 
Signor Gesù Cristo, come essi ancora. 

E tutta la moltitudine si tacque, e stavano ad 
ascoltar Barnaba, e Paolo, che narravano quanti 
segni e prodigi Iddio avea fatti per loro fra i 
Gentili. 

E dopo ch’essi si furon taciuti, Giacomo prese a 
dire: 

Fratelli, ascoltatemi. Simeone ha narrato come 
Iddio ha primieramente visitati i Gentili, per di 
quelli prendere un popolo nel suo nome. 

Ed a questo si accordano le parole de’ profeti, 
siccome egli è scritto: 

Dopo queste cose, io edificherò di nuovo il 
tabernacolo di Davide, che è caduto; e ristorerò 
le sue ruine, e lo ridirizzerò. 

Acciocchè il rimanente degli uomini, e tutte le 
genti che si chiamano del mio nome, ricerchino il 
Signore, dice il Signore, che fa tutte queste 
cose. 

A Dio son note ab eterno tutte le opere sue. 

Per la qual cosa io giudico che non si dia 
molestia a coloro che d’infra i Gentili si 
convertono a Dio. 

Ma, che si mandi loro che si astengano dalle cose 
contaminate per gl’idoli, dalla fornicazione, 
dalle cose soffogate, e dal sangue. 

Perciocchè, quant’è a Mosè, già dalle età 
antiche egli ha persone che lo predicano per ogni 
città, essendo ogni sabato letto nelle sinagoghe. 

Allora parve bene agli apostoli, ed agli anziani, 
con tutta la chiesa, di mandare in Antiochia, con 
Paolo e Barnaba, certi uomini eletti d’infra 
loro, cioè: Giuda, soprannominato Barsaba, e 
Sila, uomini principali tra i fratelli; 

scrivendo per lor mani queste cose: Gli apostoli, 
e gli anziani, e i fratelli, a’ fratelli 
d’infra i Gentili, che sono in Antiochia, in 
Siria, ed in Cilicia, salute. 

Perciocchè abbiamo inteso che alcuni, partiti 
d’infra noi, vi hanno turbati con parole, 
sovvertendo le anime vostre, dicendo che conviene 
che siate circoncisi, ed osserviate la legge; a’ 
quali però non ne avevamo data alcuna 
commissione; 

essendoci raunati, siamo di pari consentimento 
convenuti in questo parere, di mandarvi certi 
uomini eletti, insieme co’ cari nostri Barnaba, 
e Paolo; 

uomini, che hanno esposte le vite loro per lo nome 
del Signor nostro Gesù Cristo. 

Abbiamo adunque mandati Giuda, e Sila, i quali 
ancora a bocca vi faranno intendere le medesime 
cose. 

Perciocchè è parso allo Spirito Santo, ed a noi, 
di non imporvi alcuno altro peso, se non quel 
ch’è necessario; che è di queste cose: 

Che vi asteniate dalle cose sacrificate 
agl’idoli, dal sangue, dalle cose soffogate, e 
dalla fornicazione; dalle quali cose farete ben di 
guardarvi. State sani. 

Essi adunque, essendo stati accommiatati, vennero 
in Antiochia; e, raunata la moltitudine, renderono 
la lettera. 

E quando que’ di Antiochia l’ebber letta, si 
rallegrarono della consolazione. 

E Giuda, e Sila, essendo anch’essi profeti, con 
molte parole confortarono i fratelli, e li 
confermarono. 

E dopo che furono dimorati quivi alquanto tempo, 
furono da’ fratelli rimandati in pace agli 
apostoli. 

Ma parve bene a Sila di dimorar quivi. 

OR Paolo e Barnaba rimasero qualche tempo in 
Antiochia, insegnando, ed evangelizzando, con 
molti altri, la parola del Signore. 

Ed alcuni giorni appresso, Paolo disse a Barnaba: 
Torniamo ora, e visitiamo i nostri fratelli in 
ogni città, dove abbiamo annunziata la parola del 
Signore, per veder come stanno. 

Or Barnaba consigliava di prender con loro 
Giovanni detto Marco. 

Ma Paolo giudicava che non dovessero prender con 
loro colui che si era dipartito da loro da 
Panfilia e non era andato con loro all’opera. 

Laonde vi fu dell’acerbità, talchè si 
dipartirono l’un dall’altro; e Barnaba, preso 
Marco, navigò in Cipri. 

MA Paolo, eletto per suo compagno Sila, se ne 
andò, raccomandato da’ fratelli alla grazia di 
Dio. 

E andava attorno per la Siria, e Cilicia, 
confermando le chiese. 

Or egli giunse in Derba, ed in Listra; ed ecco, 
quivi era un certo discepolo, chiamato per nome 
Timoteo, figliuol d’una donna Giudea fedele, ma 
di padre Greco; 

del quale i fratelli, ch’erano in Listra, ed in 
Iconio, rendevan buona testimonianza. 

Costui volle Paolo che andasse seco; e presolo, lo 
circoncise, per cagion de’ Giudei ch’erano in 
quei luoghi; perciocchè tutti sapevano che il 
padre d’esso era Greco. 

E passando essi per le città, ordinavano loro 
d’osservar gli statuti determinati dagli 
apostoli, e dagli anziani, ch’erano in 
Gerusalemme. 

Le chiese adunque erano confermate nella fede, e 
di giorno in giorno crescevano in numero. 

Poi, avendo traversata la Frigia, e il paese della 
Galazia, essendo divietati dallo Spirito Santo 
d’annunziar la parola in Asia, 

vennero in Misia, e tentavano d’andare in 
Bitinia; ma lo Spirito di Gesù nol permise loro. 

E passata la Misia, discesero in Troas. 

ED una visione apparve di notte a Paolo. Un uomo 
Macedone gli si presentò, pregandolo, e dicendo: 
Passa in Macedonia, e soccorrici. 

E quando egli ebbe veduta quella visione, presto 
noi procacciammo di passare in Macedonia, tenendo 
per certo che il Signore ci avea chiamati là, per 
evangelizzare a que’ popoli. 

E perciò, partendo di Troas, arrivammo per 
diritto corso in Samotracia, e il giorno seguente 
a Napoli; 

e di là a Filippi, ch’è la prima città di 
quella parte di Macedonia, ed è colonia; e 
dimorammo in quella città alquanti giorni. 

E nel giorno del sabato andammo fuor della città, 
presso del fiume, dove era il luogo ordinario 
dell’orazione; e postici a sedere, parlavamo 
alle donne ch’erano quivi raunate. 

Ed una certa donna, chiamata per nome Lidia, 
mercatante di porpora, della città di Tiatiri, la 
qual serviva a Dio, stava ad ascoltare. E il 
Signore aperse il suo cuore, per attendere alle 
cose dette da Paolo. 

E, dopo che fu battezzata ella e la sua famiglia, 
ci pregò dicendo: Se voi mi avete giudicata esser 
fedele al Signore, entrate in casa mia, e 
dimoratevi. E ci fece forza. 

Or avvenne, come noi andavamo all’orazione, che 
noi incontrammo una fanticella, che avea uno 
spirito di Pitone, la quale con indovinare facea 
gran profitto a’ suoi padroni. 

Costei, messasi a seguitar Paolo e noi, gridava, 
dicendo: Questi uomini son servitori dell’Iddio 
altissimo, e vi annunziano la via della salute. 

E fece questo per molti giorni; ma, essendone 
Paolo annoiato, si rivoltò, e disse allo spirito: 
Io ti comando, nel nome di Gesù Cristo, che tu 
esca fuor di lei. Ed egli uscì in quello stante. 

Or i padroni d’essa, veggendo che la speranza 
del lor guadagno era svanita, presero Paolo, e 
Sila, e li trassero alla corte a’ rettori. 

E presentatili a’ pretori, dissero: Questi 
uomini turbano la nostra città; perciocchè son 
Giudei; 

ed annunziano dei riti, i quali non è lecito a 
noi, che siam Romani, di ricevere, nè di 
osservare. 

La moltitudine ancora si levò tutta insieme 
contro a loro; e i pretori, stracciate loro le 
vesti, comandarono che fosser frustati. 

E dopo aver loro data una gran battitura, li 
misero in prigione, comandando al carceriere di 
guardarli sicuramente. 

Il quale, ricevuto un tal comandamento, li mise 
nella prigione più addentro, e serrò loro i 
piedi ne’ ceppi. 

Or in su la mezzanotte, Paolo e Sila, facendo 
orazione, cantavono inni a Dio; e i prigioni li 
udivano. 

E di subito si fece un gran tremoto, talchè i 
fondamenti della prigione furono scrollati; e in 
quello stante tutte le porte si apersero, e i 
legami di tutti si sciolsero. 

E il carceriere, destatosi, e vedute le porte 
della prigione aperte, trasse fuori la spada, ed 
era per uccidersi, pensando che i prigioni se ne 
fosser fuggiti. 

Ma Paolo gridò ad alta voce, dicendo: Non farti 
male alcuno; perciocchè noi siam tutti qui. 

Ed egli, chiesto un lume, saltò dentro; e tutto 
tremante, si gettò a’ piedi di Paolo e di Sila. 

E menatili fuori, disse: Signori, che mi conviene 
egli fare per esser salvato? 

Ed essi dissero: Credi nel Signor Gesù Cristo, e 
sarai salvato tu, e la casa tua. 

Ed essi annunziarono la parola del Signore a lui, 
ed a tutti coloro ch’erano in casa sua. 

Ed egli, presili in quell’istessa ora della 
notte, lavò loro le piaghe. Poi in 
quell’istante fu battezzato egli, e tutti i 
suoi. 

Poi, menatili in casa sua, mise loro la tavola; e 
giubilava d’avere, con tutta la sua casa, 
creduto a Dio. 

Ora, come fu giorno, i pretori mandarono i 
sergenti a dire al carceriere: Lascia andar quegli 
uomini. 

E il carceriere rapportò a Paolo queste parole, 
dicendo: I pretori hanno mandato a dire che siate 
liberati; ora dunque uscite, e andatevene in pace. 

Ma Paolo disse loro: Dopo averci pubblicamente 
battuti, senza essere stati condannati in 
giudicio, noi che siam Romani, ci hanno messi in 
prigione; ed ora celatamente ci mandano fuori! La 
cosa non andrà così; anzi, vengano eglino 
stessi, e ci menino fuori. 

E i sergenti rapportarono queste parole a’ 
pretori; ed essi temettero, avendo inteso 
ch’erano Romani. 

E vennero, e li pregarono di perdonar loro; e 
menatili fuori, li richiesero d’uscir della 
città. 

Ed essi, usciti di prigione, entrarono in casa di 
Lidia; e, veduti i fratelli, li consolarono, e poi 
si dipartirono. 

ED essendo passati per Anfipoli, e per Apollonia, 
vennero in Tessalonica, dove era la sinagoga de’ 
Giudei; 

e Paolo, secondo la sua usanza, entrò da loro; e 
per tre sabati tenne loro ragionamenti tratti 
dalle scritture, 

dichiarando, e proponendo loro, ch’era convenuto 
che il Cristo sofferisse, e risuscitasse da’ 
morti; e ch’esso il quale, disse egli, io vi 
annunzio era Gesù il Cristo. 

Ed alcuni di loro credettero, e si aggiunsero con 
Paolo e Sila; come anche gran numero di Greci 
religiosi, e delle donne principali non poche. 

Ma i Giudei, ch’erano increduli, mossi 
d’invidia, preser con loro certi uomini malvagi 
della gente di piazza; e, raccolta una turba, 
commossero a tumulto la città; ed avendo assalita 
la casa di Giasone, cercavano di trarli fuori al 
popolo. 

Ma, non avendoli trovati, trassero Giasone, ed 
alcuni de’ fratelli, a’ rettori della città, 
gridando: Costoro che hanno messo sottosopra il 
mondo sono eziandio venuti qua. 

E Giasone li ha raccolti; ed essi tutti fanno 
contro agli statuti di Cesare, dicendo esservi un 
altro re, cioè Gesù. 

E commossero il popolo, e i rettori della città, 
che udivano queste cose. 

Ma pure essi, ricevuta cauzione da Giasone e dagli 
altri, li lasciarono andare. 

E i fratelli subito di notte mandarono via Paolo e 
Sila, in Berrea; ed essi, essendovi giunti, 
andarono nella sinagoga de’ Giudei. 

Or costoro furon più generosi che gli altri 
ch’erano in Tessalonica; e con ogni prontezza 
ricevettero la parola, esaminando tuttodì le 
scritture, per vedere se queste cose stavano 
così. 

Molti adunque di loro credettero, e non piccol 
numero di donne Greche onorate, e d’uomini. 

Ma, quando i Giudei di Tessalonica ebbero inteso 
che la parola di Dio era da Paolo stata annunziata 
eziandio in Berrea, vennero anche là, commovendo 
le turbe. 

Ma allora i fratelli mandarono prontamente fuori 
Paolo, acciocchè se ne andasse, facendo vista di 
andare al mare; e Sila, e Timoteo rimasero quivi. 

E COLORO che aveano la cura di por Paolo in salvo, 
lo condussero sino in Atene; e, ricevuta da lui 
commission di dire a Sila, ed a Timoteo, che 
quanto prima venissero a lui, si partirono. 

Ora, mentre Paolo li aspettava in Atene, lo 
spirito suo s’inacerbiva in lui, veggendo la 
città piena d’idoli. 

Egli adunque ragionava nella sinagoga coi Giudei, 
e con le persone religiose, ed ogni dì in su la 
piazza con coloro che si scontravano. 

Ed alcuni de’ filosofi Epicurei, e Stoici, 
conferivan con lui. Ed alcuni dicevano: Che vuol 
dire questo cianciatore? E gli altri: Egli pare 
essere annunziatore di dii stranieri; perciocchè 
egli evangelizzava loro Gesù, e la risurrezione. 

E lo presero, e lo menarono nell’Areopago, 
dicendo: Potrem noi sapere qual sia questa nuova 
dottrina, la qual tu proponi? 

Perciocchè tu ci rechi agli orecchi cose strane; 
noi vogliamo dunque sapere che cosa si vogliano 
coteste cose. 

Or tutti gli Ateniesi, e i forestieri che 
dimoravano in quella città, non passavano il 
tempo ad altro, che a dire, o ad udire alcuna cosa 
di nuovo. 

E Paolo, stando in piè in mezzo dell’Areopago, 
disse: Uomini Ateniesi, io vi veggo quasi troppo 
religiosi in ogni cosa. 

Perciocchè, passando, e considerando le vostre 
deità, ho trovato eziandio un altare, sopra il 
quale era scritto: ALL’IDDIO SCONOSCIUTO. Quello 
adunque il qual voi servite, senza conoscerlo, io 
ve l’annunzio. 

L’Iddio che ha fatto il mondo, e tutte le cose 
che sono in esso, essendo Signore del cielo e 
della terra, non abita in tempii fatti d’opera 
di mani. 

E non è servito per mani d’uomini, come avendo 
bisogno d’alcuna cosa; egli che dà a tutti e la 
vita, e il fiato, ed ogni cosa. 

Ed ha fatto d’un medesimo sangue tutta la 
generazion degli uomini, per abitar sopra tutta la 
faccia della terra, avendo determinati i tempi 
prefissi, ed i confini della loro abitazione; 

acciocchè cerchino il Signore, se pur talora 
potessero, come a tastone, trovarlo: benchè egli 
non sia lungi da ciascun di noi. 

Poichè in lui viviamo, e ci moviamo, e siamo; 
siccome ancora alcuni de’ vostri poeti hanno 
detto: Perciocchè noi siamo eziandio sua 
progenie. 

Essendo noi adunque progenie di Dio, non dobbiamo 
stimar che la Deità sia simigliante ad oro, o ad 
argento, od a pietra; a scoltura d’arte, e 
d’invenzione umana. 

Avendo Iddio adunque dissimulati i tempi 
dell’ignoranza, al presente dinunzia per tutto a 
tutti gli uomini che si ravveggano. 

Perciocchè egli ha ordinato un giorno, nel quale 
egli giudicherà il mondo in giustizia, per 
quell’uomo, il quale egli ha stabilito; di che 
ha fatta fede a tutti, avendolo suscitato da’ 
morti. 

Quando udirono mentovar la risurrezion de’ 
morti, altri se ne facevano beffe, altri dicevano: 
Noi ti udiremo un’altra volta intorno a ciò. 

E così Paolo uscì del mezzo di loro. 

Ed alcuni si aggiunsero con lui, e credettero; fra 
i quali fu anche Dionigio l’Areopagita, ed una 
donna chiamata per nome Damaris, ed altri con 
loro. 

ORA, dopo queste cose, Paolo si partì d’Atene, 
e venne in Corinto. 

E, trovato un certo Giudeo, chiamato per nome 
Aquila, di nazione Pontico, nuovamente venuto 
d’Italia, insieme con Priscilla, sua moglie 
perciocchè Claudio avea comandato che tutti i 
Giudei si partissero di Roma, si accostò a loro. 

E perciocchè egli era della medesima arte, 
dimorava in casa loro, e lavorava; perciocchè 
l’arte loro era di far padiglioni. 

Ed ogni sabato faceva un sermone nella sinagoga, e 
induceva alla fede Giudei e Greci. 

Ora, quando Sila e Timoteo furon venuti di 
Macedonia, Paolo era sospinto dallo Spirito, 
testificando a’ Giudei che Gesù è il Cristo. 

Ma, contrastando eglino, e bestemmiando, egli 
scosse i suoi vestimenti, e disse loro: Il sangue 
vostro sia sopra il vostro capo, io ne son netto; 
da ora innanzi io andrò a’ Gentili. 

E partitosi di là, entrò in casa d’un certo 
chiamato per nome Giusto, il qual serviva a Dio; 
la cui casa era contigua alla sinagoga. 

Or Crispo, capo della sinagoga, credette al 
Signore, con tutta la sua famiglia; molti ancora 
de’ Corinti, udendo Paolo, credevano, ed erano 
battezzati. 

E il Signore disse di notte in visione a Paolo: 
Non temere; ma parla, e non tacere. 

Perciocchè io son teco, e niuno metterà le mani 
sopra te, per offenderti; poichè io ho un gran 
popolo in questa città. 

Egli adunque dimorò quivi un anno, e sei mesi, 
insegnando fra loro la parola di Dio. 

Poi, quando Gallione fu proconsolo d’Acaia, i 
Giudei di pari consentimento si levarono contro a 
Paolo, e lo menarono al tribunale, dicendo: 

Costui persuade agli uomini di servire a Dio 
contro alla legge. 

E come Paolo era per aprir la bocca, Gallione 
disse a’ Giudei: Se si trattasse di alcuna 
ingiustizia o misfatto, o Giudei, io vi udirei 
pazientemente, secondo la ragione. 

Ma, se la quistione è intorno a parole, e a nomi, 
e alla vostra legge, provvedeteci voi; perciocchè 
io non voglio esser giudice di coteste cose. 

E li scacciò dal tribunale. 

E tutti i Greci presero Sostene, capo della 
sinagoga, e lo battevano davanti al tribunale; e 
Gallione niente si curava di queste cose. 

Ora, quando Paolo fu dimorato quivi ancora molti 
giorni, prese commiato dai fratelli, e navigò in 
Siria, con Priscilla, ed Aquila; essendosi fatto 
tondere il capo in Cencrea, perciocchè avea voto. 

Ed essendo giunto in Efeso, li lasciò quivi. Or 
egli entrò nella sinagoga, e fece un sermone a’ 
Giudei. 

Ed essi lo pregavano di dimorare appresso di loro 
più lungo tempo; ma egli non acconsentì; 

anzi prese commiato da loro, dicendo: Del tutto mi 
conviene far la festa prossima in Gerusalemme; ma 
io ritornerò ancora a voi, se piace a Dio. Così 
si partì per mare da Efeso. 

Ed essendo disceso in Cesarea, salì in 
Gerusalemme; poi, dopo aver salutata la chiesa, 
scese in Antiochia. 

Ed essendo quivi dimorato alquanto tempo, si 
partì, andando attorno di luogo in luogo per lo 
paese di Galazia, e di Frigia, confermando tutti i 
discepoli. 

OR un certo Giudeo, il cui nome era Apollo, di 
nazione Alessandrino, uomo eloquente, e potente 
nelle scritture, arrivò in Efeso. 

Costui era ammaestrato ne’ principii della via 
del Signore; e, fervente di spirito, parlava, ed 
insegnava diligentemente le cose del Signore, 
avendo sol conoscenza del battesimo di Giovanni. 

E prese a parlar francamente nella sinagoga. Ed 
Aquila, e Priscilla, uditolo, lo presero con loro, 
e gli esposero più appieno la via di Dio. 

Poi, volendo egli passare in Acaia, i fratelli vel 
confortarono, e scrissero ai discepoli che 
l’accogliessero. Ed egli, essendo giunto là, 
conferì molto a coloro che avean creduto per la 
grazia. 

Perciocchè con grande sforzo convinceva 
pubblicamente i Giudei, dimostrando per le 
scritture che Gesù è il Cristo. 

OR avvenne, mentre Apollo era in Corinto, che 
Paolo, avendo traversate le provincie alte, venne 
in Efeso; e trovati quivi alcuni discepoli, disse 
loro: 

Avete voi ricevuto lo Spirito Santo, dopo che 
avete creduto? Ed essi gli dissero: Anzi non pure 
abbiamo udito se vi è uno Spirito Santo. 

E Paolo disse loro: In che dunque siete stati 
battezzati? Ed essi dissero: Nel battesimo di 
Giovanni. 

E Paolo disse: Certo, Giovanni battezzò del 
battesimo del ravvedimento, dicendo al popolo che 
credessero in colui che veniva dopo lui, cioè in 
Cristo Gesù. 

E, udito questo, furono battezzati nel nome del 
Signore Gesù. 

E, dopo che Paolo ebbe loro imposte le mani, lo 
Spirito Santo venne sopra loro, e parlavano lingue 
strane, e profetizzavano. 

Or tutti questi uomini erano intorno di dodici. 

Poi egli entrò nella sinagoga, e parlava 
francamente, ragionando per lo spazio di tre mesi, 
e persuadendo le cose appartenenti al regno di 
Dio. 

Ma, come alcuni s’induravano, ed erano 
increduli, dicendo male di quella professione, in 
presenza della moltitudine, egli, dipartitosi da 
loro, separò i discepoli, facendo ogni dì 
sermone nella scuola d’un certo Tiranno. 

E questo continuò lo spazio di due anni; talchè 
tutti coloro che abitavano nell’Asia, Giudei e 
Greci, udirono la parola del Signor Gesù. 

E Iddio faceva delle non volgari potenti 
operazioni per le mani di Paolo. 

Talchè eziandio d’in sul suo corpo si portavano 
sopra gl’infermi degli sciugatoi, e de’ 
grembiuli; e le infermità si partivano da loro, e 
gli spiriti maligni uscivan di loro. 

Or alcuni degli esorcisti Giudei, che andavano 
attorno, tentarono d’invocare il nome del Signor 
Gesù sopra coloro che aveano gli spiriti maligni, 
dicendo: Noi vi scongiuriamo per Gesù, il quale 
Paolo predica. 

E coloro che facevano questo eran certi figliuoli 
di Sceva, Giudeo, principal sacerdote, in numero 
di sette. 

Ma lo spirito maligno, rispondendo, disse: Io 
conosco Gesù, e so chi è Paolo; ma voi chi 
siete? 

E l’uomo che avea lo spirito maligno si avventò 
a loro; e sopraffattili, fece loro forza; talchè 
se ne fuggiron di quella casa, nudi e feriti. 

E questo venne a notizia a tutti i Giudei e Greci 
che abitavano in Efeso; e timore cadde sopra tutti 
loro, e il nome del Signor Gesù era magnificato. 

E molti di coloro che aveano creduto venivano, 
confessando e dichiarando le cose che aveano 
fatte. 

Molti ancora di coloro che aveano esercitate le 
arti curiose, portarono insieme i libri, e li 
arsero in presenza di tutti; e fatta ragion del 
prezzo di quelli, si trovò che ascendeva a 
cinquantamila denari d’argento. 

Così la parola di Dio cresceva potentemente, e si 
rinforzava. 

Ora, dopo che queste cose furono compiute, Paolo 
si mise nell’animo di andare in Gerusalemme, 
passando per la Macedonia, e per l’Acaia, 
dicendo: Dopo che io sarò stato quivi, mi 
conviene ancora veder Roma. 

E mandati in Macedonia due di coloro che gli 
ministravano, cioè Timoteo ed Erasto, egli 
dimorò ancora alquanto tempo in Asia. 

Or in quel tempo nacque non piccol turbamento a 
proposito della via del Signore. 

Perciocchè un certo chiamato per nome Demetrio, 
intagliator d’argento, che faceva de’ piccoli 
tempii di Diana d’argento, portava gran profitto 
agli artefici. 

Costui, raunati quelli, e tutti gli altri che 
lavoravano di cotali cose, disse: Uomini, voi 
sapete che dall’esercizio di quest’arte viene 
il nostro guadagno. 

Or voi vedete ed udite, che questo Paolo, con le 
sue persuasioni, ha sviata gran moltitudine, non 
solo in Efeso, ma quasi in tutta l’Asia, dicendo 
che quelli non son dii, che son fatti di lavoro di 
mani. 

E non vi è solo pericolo per noi, che 
quest’arte particolare sia discreditata; ma 
ancora che il tempio della gran dea Diana sia 
reputato per nulla; e che la maestà d’essa, la 
qual tutta l’Asia, anzi tutto il mondo adora, 
non sia abbattuta. 

Ed essi, udite queste cose, ed essendo ripieni 
d’ira, gridarono, dicendo: Grande è la Diana 
degli Efesi. 

E tutta la città fu ripiena di confusione; e 
tratti a forza Gaio, ed Aristarco, Macedoni, 
compagni del viaggio di Paolo, corsero di pari 
consentimento a furore nel teatro. 

Or Paolo voleva presentarsi al popolo; ma i 
discepoli non gliel permisero. 

Alcuni eziandio degli Asiarchi, che gli erano 
amici, mandarono a lui, pregandolo che non si 
presentasse nel teatro. 

Gli uni adunque gridavano una cosa, gli altri 
un’altra; perciocchè la raunanza era confusa; 
ed i più non sapevano per qual cagione fosser 
raunati. 

Ora, d’infra la moltitudine fu prodotto 
Alessandro, spingendolo i Giudei innanzi. Ed 
Alessandro, fatto cenno con la mano, voleva 
arringare al popolo a lor difesa. 

Ma, quando ebber riconosciuto ch’egli era 
Giudeo, si fece un grido da tutti, che gridarono 
lo spazio d’intorno a due ore: Grande è la 
Diana degli Efesi. 

Ma il cancelliere, avendo acquetata la turba, 
disse: Uomini Efesi, chi è pur l’uomo, che non 
sappia che la città degli Efesi è la sagrestana 
della gran dea Diana, e dell’immagine caduta da 
Giove? 

Essendo adunque queste cose fuor di contradizione, 
conviene che voi vi acquetiate, e non facciate 
nulla di precipitato. 

Poichè avete menati qua questi uomini, i quali 
non sono nè sacrileghi, nè bestemmiatori della 
vostra dea. 

Se dunque Demetrio, e gli artefici che son con 
lui, hanno alcuna cosa contro ad alcuno, si 
tengono le corti, e vi sono i proconsoli; 
facciansi eglino citar gli uni gli altri. 

E se richiedete alcuna cosa intorno ad altri 
affari, ciò si risolverà nella raunanza 
legittima. 

Perciocchè noi siamo in pericolo d’essere 
accusati di sedizione per lo giorno d’oggi; non 
essendovi ragione alcuna, per la quale noi 
possiamo render conto di questo concorso. 

(G19-40) E, dette queste cose, licenziò la 
raunanza. 

ORA, dopo che fu cessato il tumulto, Paolo, 
chiamati a sè i discepoli, ed abbracciatili, si 
partì per andare in Macedonia. 

E, dopo esser passato per quelle parti, ed averli 
con molte parole confortati, venne in Grecia. 

Dove quando fu dimorato tre mesi, essendogli poste 
insidie da’ Giudei, se fosse navigato in Siria, 
il parer fu che ritornasse per la Macedonia. 

Or Sopatro Berreese l’accompagnò fino in Asia; 
e de’ Tessalonicesi, Aristarco, e Secondo, e 
Gaio Derbese, e Timoteo; e di que’ d’Asia, 
Tichico, e Trofimo. 

Costoro, andati innanzi, ci aspettarono in Troas. 

E noi, dopo i giorni degli azzimi, partimmo da 
Filippi, e in capo di cinque giorni arrivammo a 
loro in Troas, dove dimorammo sette giorni. 

E nel primo giorno della settimana, essendo i 
discepoli raunati per rompere il pane, Paolo, 
dovendo partire il giorno seguente, fece loro un 
sermone, e distese il ragionamento sino a 
mezzanotte. 

Or nella sala, ove eravamo raunati, vi erano molte 
lampane. 

Ed un certo giovanetto, chiamato per nome Eutico, 
sedendo sopra la finestra, sopraffatto da profondo 
sonno, mentre Paolo tirava il suo ragionamento in 
lungo, traboccato dal sonno, cadde giù dal terzo 
solaio, e fu levato morto. 

Ma Paolo, sceso a basso, si gettò sopra lui, e 
l’abbracciò, e disse: Non tumultuate; 
perciocchè l’anima sua è in lui. 

Poi, essendo risalito, ed avendo rotto il pane, e 
preso cibo, dopo avere ancora lungamente ragionato 
sino all’alba, si dipartì così. 

Or menarono quivi il fanciullo vivente, onde 
furono fuor di modo consolati. 

E noi, andati alla nave, navigammo in Asso, con 
intenzione di levar di là Paolo; perciocchè egli 
avea così determinato, volendo egli far quel 
cammino per terra. 

Ed avendolo scontrato in Asso, lo levammo, e 
venimmo a Mitilene. 

E, navigando di là, arrivammo il giorno seguente 
di rincontro a Chio; e il giorno appresso 
ammainammo verso Samo; e fermatici in Trogillio, 
il giorno seguente giungemmo a Mileto. 

Perciocchè Paolo avea deliberato di navigare 
oltre ad Efeso, per non avere a consumar tempo in 
Asia; poichè egli si affrettava per essere, se 
gli era possibile, al giorno della Pentecosta in 
Gerusalemme. 

E DA Mileto mandò in Efeso, a far chiamare gli 
anziani della chiesa. 

E quando furono venuti a lui, egli disse loro: Voi 
sapete in qual maniera, dal primo giorno che io 
entrai nell’Asia, io sono stato con voi in tutto 
quel tempo; 

servendo al Signore, con ogni umiltà e con molte 
lagrime, e prove, le quali mi sono avvenute nelle 
insidie de’ Giudei. 

Come io non mi son ritratto d’annunziarvi, ed 
insegnarvi, in pubblico, e per le case, cosa 
alcuna di quelle che son giovevoli; 

testificando a’ Giudei, ed a’ Greci, la 
conversione a Dio, e la fede nel Signor nostro 
Gesù Cristo. 

Ed ora, ecco, io, cattivato dallo Spirito, vo in 
Gerusalemme, non sapendo le cose che mi avverranno 
in essa. 

Se non che lo Spirito Santo mi testifica per ogni 
città, dicendo che legami e tribolazioni mi 
aspettano. 

Ma io non fo conto di nulla; e la mia propria vita 
non mi è cara, purchè io adempia con allegrezza 
il mio corso, e il ministerio il quale ho ricevuto 
dal Signore Gesù, che è di testificar 
l’evangelo della grazia di Dio. 

Ed ora, ecco, io so che voi tutti, fra i quali io 
sono andato e venuto, predicando il regno di Dio, 
non vedrete più la mia faccia. 

Perciò ancora, io vi protesto oggi, che io son 
netto del sangue di tutti. 

Perciocchè io non mi son tratto indietro da 
annunziarvi tutto il consiglio di Dio. 

Attendete dunque a voi stessi, ed a tutta la 
greggia, nella quale lo Spirito Santo vi ha 
costituiti vescovi, per pascer la chiesa di Dio, 
la quale egli ha acquistata col proprio sangue. 

Perciocchè io so questo: che dopo la mia partita, 
entreranno fra voi de’ lupi rapaci, i quali non 
risparmieranno la greggia. 

E che d’infra voi stessi sorgeranno degli uomini 
che proporrano cose perverse, per trarsi dietro i 
discepoli. 

Perciò, vegliate, ricordandovi che per lo spazio 
di tre anni, giorno e notte, non son restato 
d’ammonir ciascuno con lagrime. 

Ed al presente, fratelli, io vi raccomando a Dio, 
e alla parola della grazia di lui, il quale è 
potente da continuar d’edificarvi, e da darvi 
l’eredità con tutti i santificati. 

Io non ho appetito l’argento, nè l’oro, nè 
il vestimento di alcuno. 

E voi stessi sapete che queste mani hanno 
sovvenuto a’ bisogni miei, e di coloro 
ch’erano meco. 

In ogni cosa vi ho mostrato che affaticandosi, si 
convengono così sopportar gl’infermi; e 
ricordarsi delle parole del Signore Gesù, il qual 
disse che più felice cosa è il dare che il 
ricevere. 

E quando ebbe dette queste cose, si pose in 
ginocchioni, ed orò con tutti loro. 

E si fece da tutti un gran pianto; e gettatisi al 
collo di Paolo, lo baciavano; 

dolenti principalmente per la parola ch’egli 
avea detta, che non vedrebbero più la sua faccia. 
E l’accompagnarono alla nave. 

ORA, dopo che ci fummo con gran pena separati da 
loro, navigammo, e per diritto corso arrivammo a 
Coo, e il giorno seguente a Rodi, e di là a 
Patara. 

E trovata una nave che passava in Fenicia, vi 
montammo su, e facemmo vela. 

E, scoperto Cipri, e lasciatolo a man sinistra, 
navigammo in Siria, ed arrivammo a Tiro; 
perciocchè quivi si dovea scaricar la nave. 

E, trovati i discepoli, dimorammo quivi sette 
giorni; ed essi, per lo Spirito, dicevano a Paolo, 
che non salisse in Gerusalemme. 

Ora, dopo che avemmo passati quivi que’ giorni, 
partimmo, e ci mettemmo in cammino, accompagnati 
da tutti loro, con le mogli, e figliuoli, fin fuor 
della città; e postici in ginocchioni in sul 
lito, facemmo orazione. 

Poi, abbracciatici gli uni gli altri, montammo in 
su la nave; e quelli se ne tornarono alle case 
loro. 

E noi, compiendo la navigazione, da Tiro arrivammo 
a Ptolemaida; e, salutati i fratelli, dimorammo un 
giorno appresso di loro. 

E il giorno seguente, essendo partiti, arrivammo a 
Cesarea; ed entrati in casa di Filippo 
l’evangelista, ch’era l’uno de’ sette, 
dimorammo appresso di lui. 

Or egli avea quattro figliuole vergini, le quali 
profetizzavano. 

E, dimorando noi quivi molti giorni, un certo 
profeta, chiamato per nome Agabo, discese di 
Giudea. 

Ed egli, essendo venuto a noi, e presa la cintura 
di Paolo, se ne legò le mani ed i piedi, e disse: 
Questo dice lo Spirito Santo: Così legheranno i 
Giudei in Gerusalemme l’uomo di cui è questa 
cintura, e lo metteranno nelle mani de’ Gentili. 

Ora, quando udimmo queste cose, e noi, e que’ 
del luogo, lo pregavamo che non salisse in 
Gerusalemme. 

Ma Paolo rispose: Che fate voi, piangendo, e 
macerandomi il cuore? poichè io sia tutto pronto, 
non solo ad esser legato, ma eziandio a morire in 
Gerusalemme, per lo nome del Signor Gesù. 

E, non potendo egli esser persuaso, noi ci 
acquetammo, dicendo: La volontà del Signore sia 
fatta. 

E, dopo que’ giorni, ci mettemmo in ordine, e 
salimmo in Gerusalemme. 

E con noi vennero eziandio alcuni de’ discepoli 
di Cesarea, menando con loro un certo Mnason 
Cipriota, antico discepolo, presso il quale 
dovevamo albergare. 

Ora, come fummo giunti in Gerusalemme, i fratelli 
ci accolsero lietamente. 

E il giorno seguente, Paolo entrò con noi da 
Giacomo; e tutti gli anziani vi si trovarono. 

E Paolo, salutatili, raccontò loro ad una ad una 
le cose che il Signore avea fatte fra i Gentili, 
per lo suo ministerio. 

Ed essi, uditele, glorificavano Iddio; poi dissero 
a Paolo: Fratello, tu vedi quante migliaia vi sono 
de’ Giudei che hanno creduto; e tutti son 
zelanti della legge. 

Or sono stati informati intorno a te, che tu 
insegni tutti i Giudei, che son fra i Gentili, di 
rivoltarsi da Mosè, dicendo che non circoncidano 
i figliuoli, e non camminino secondo i riti. 

Che devesi adunque fare? del tutto conviene che la 
moltitudine si raduni, perciocchè udiranno che tu 
sei venuto. 

Fa’ dunque questo che ti diciamo. Noi abbiamo 
quattro uomini, che hanno un voto sopra loro. 

Prendili teco, e purificati con loro, e fa’ la 
spesa con loro; acciocchè si tondano il capo, e 
tutti conoscano che non è nulla di quelle cose 
delle quali sono stati informati intorno a te; ma 
che tu ancora procedi osservando la legge. 

Ma, quant’è a’ Gentili che hanno creduto, noi 
ne abbiamo scritto, avendo statuito che non 
osservino alcuna cosa tale; ma solo che si 
guardino dalle cose sacrificate agl’idoli, e dal 
sangue, e dalle cose soffocate, e dalla 
fornicazione. 

Allora Paolo, presi seco quegli uomini, il giorno 
seguente, dopo essersi con loro purificato, entrò 
con loro nel tempio, pubblicando i giorni della 
purificazione esser compiuti, infino a tanto che 
l’offerta fu presentata per ciascun di loro. 

Ora, come i sette giorni erano presso che 
compiuti, i Giudei dell’Asia, vedutolo nel 
tempio, commossero tutta la moltitudine, e gli 
misero le mani addosso, 

gridando: Uomini Israeliti, venite al soccorso; 
costui è quell’uomo, che insegna per tutto a 
tutti una dottrina che è contro al popolo, e 
contro alla legge, e contro a questo luogo; ed 
oltre a ciò, ha eziandio menati de’ Greci 
dentro al tempio, ed ha contaminato questo santo 
luogo. 

Perciocchè dinanzi avean veduto Trofimo Efesio 
nella città con Paolo, e pensavano ch’egli 
l’avesse menato dentro al tempio. 

E tutta la città fu commossa, e si fece un 
concorso di popolo; e, preso Paolo, lo trassero 
fuor del tempio; e subito le porte furon serrate. 

Ora, com’essi cercavano d’ucciderlo, il grido 
salì al capitano della schiera, che tutta 
Gerusalemme era sottosopra. 

Ed egli in quello stante prese de’ soldati, e 
de’ centurioni, e corse a’ Giudei. Ed essi, 
veduto il capitano, e i soldati, restarono di 
batter Paolo. 

E il capitano, accostatosi, lo prese, e comandò 
che fosse legato di due catene; poi domandò chi 
egli era, e che cosa avea fatto. 

E gli uni gridavano una cosa, e gli altri 
un’altra, nella moltitudine; laonde, non 
potendone egli saper la certezza, per lo tumulto, 
comandò ch’egli fosse menato nella rocca. 

Ed avvenne, quando egli fu sopra i gradi, 
ch’egli fu portato da’ soldati, per lo sforzo 
della moltitudine. 

Poichè la moltitudine del popolo lo seguitava, 
gridando: Toglilo. 

OR Paolo, come egli era per esser menato dentro 
alla rocca, disse al capitano: Emmi egli lecito di 
dirti qualche cosa? Ed egli disse: Sai tu Greco? 

Non sei tu quell’Egizio, il quale a’ dì 
passati suscitò, e menò nel deserto que’ 
quattromila ladroni? 

E Paolo disse: Quant’è a me, io son uomo 
Giudeo, da Tarso, cittadino di quella non ignobile 
città di Cilicia; or io ti prego che tu mi 
permetta di parlare al popolo. 

Ed avendoglielo egli permesso, Paolo, stando in 
piè sopra i gradi, fece cenno con la mano al 
popolo. E, fattosi gran silenzio, parlò loro in 
lingua ebrea, dicendo: 

Uomini fratelli, e padri, ascoltate ciò che ora 
vi dico a mia difesa. 

Ora, quando ebbero udito ch’egli parlava loro in 
lingua ebrea, tanto più fecero silenzio. Poi 
disse: 

Io certo son uomo Giudeo, nato in Tarso di 
Cilicia, ed allevato in questa città a’ piedi 
di Gamaliele, ammaestrato secondo l’isquisita 
maniera della legge de’ padri, zelatore di Dio, 
come voi tutti siete oggi. 

Ed ho perseguitata questa professione sino alla 
morte, mettendo ne’ legami, ed in prigione 
uomini e donne. 

Come mi son testimoni il sommo sacerdote, e tutto 
il concistoro degli anziani; da cui eziandio 
avendo ricevute lettere a’ fratelli, io andava 
in Damasco, per menar prigioni in Gerusalemme 
quegli ancora ch’erano quivi, acciocchè fosser 
puniti. 

Or avvenne che, mentre io era in cammino, e mi 
avvicinava a Damasco, in sul mezzodì, di subito 
una gran luce mi folgorò d’intorno dal cielo. 

Ed io caddi in terra, ed udii una voce che mi 
disse: Saulo, Saulo, perchè mi perseguiti? 

Ed io risposi: Chi sei, Signore? Ed egli mi disse: 
Io son Gesù il Nazareo, il qual tu perseguiti. 

Or coloro che eran meco videro ben la luce, e 
furono spaventati; ma non udiron la voce di colui 
che parlava meco. 

Ed io dissi: Signore, che debbo io fare? E il 
Signor mi disse: Levati, e va’ in Damasco; e 
quivi ti sarà parlato di tutte le cose che ti 
sono ordinate di fare. 

Ora, perciocchè io non vedeva nulla, per la 
gloria di quella luce, fui menato per la mano da 
coloro ch’erano meco; e così entrai in Damasco. 

Or un certo Anania, uomo pio secondo la legge, al 
quale tutti i Giudei che abitavano in Damasco 
rendevano buona testimonianza, venne a me, 

ed essendo appresso a me, disse: Fratello Saulo, 
ricovera la vista. E in quello stante io ricoverai 
la vista, e lo riguardai. 

Ed egli mi disse: L’Iddio de’ nostri padri ti 
ha preordinato a conoscer la sua volontà, ed a 
vedere il Giusto, e ad udire una voce dalla sua 
bocca. 

Perciocchè tu gli devi essere presso tutti gli 
uomini testimonio delle cose che tu hai vedute, ed 
udite. 

Ed ora, che indugi? levati, e sii battezzato, e 
lavato de’ tuoi peccati, invocando il nome del 
Signore. 

Or avvenne che, dopo che io fui ritornato in 
Gerusalemme, orando nel tempio, mi venne un ratto 
di mente. 

E vidi esso Signore che mi diceva: Affrettati, ed 
esci prestamente di Gerusalemme; perciocchè essi 
non riceveranno la tua testimonianza intorno a me. 

Ed io dissi: Signore, eglino stessi sanno che io 
incarcerava, e batteva per le raunanze coloro che 
credono in te. 

E quando si spandeva il sangue di Stefano, tuo 
martire, io ancora era presente, e acconsentiva 
alla sua morte, e guardava i vestimenti di coloro 
che l’uccidevano. 

Ed egli mi disse: Vattene, perciocchè io ti 
manderò lungi a’ Gentili. 

Or essi l’ascoltarono fino a questa parola; ma 
poi alzarono la lor voce, dicendo: Togli via di 
terra un tal uomo; perciocchè ei non conviene 
ch’egli viva. 

E, come essi gridavano, e gettavano i lor 
vestimenti, e mandavano la polvere in aria, 

il capitano comandò che Paolo fosse menato dentro 
alla rocca, ordinando che si facesse inquisizion 
di lui per flagelli, per sapere per qual cagione 
gridavano così contro a lui. 

Ma, come l’ebbero disteso con le coregge, Paolo 
disse al centurione ch’era quivi presente: Evvi 
egli lecito di flagellare un uomo Romano, e non 
condannato? 

E il centurione, udito ciò, venne, e lo rapportò 
al capitano, dicendo: Guarda ciò che tu farai, 
perciocchè quest’uomo è Romano. 

E il capitano venne a Paolo, e gli disse: Dimmi, 
sei tu Romano? 

Ed egli disse: Sì, certo. E il capitano rispose: 
Io ho acquistata questa cittadinanza per gran 
somma di danari. E Paolo disse: Ma io l’ho anche 
di nascita. 

Laonde coloro che doveano far l’inquisizion di 
lui si ritrassero subito da lui; e il capitano 
stesso ebbe paura, avendo saputo ch’egli era 
Romano; perciocchè egli l’avea legato. 

E IL giorno seguente, volendo saper la certezza di 
ciò onde egli era accusato da’ Giudei, lo 
sciolse da’ legami, e comandò a’ principali 
sacerdoti, ed a tutto il lor concistoro, di 
venire. E, menato Paolo a basso, lo presentò 
davanti a loro. 

E Paolo, affissati gli occhi nel concistoro, 
disse: Fratelli, io, fino a questo giorno, ho 
conversato presso Iddio con ogni buona coscienza. 

E il sommo sacerdote Anania comandò a coloro 
ch’eran presso di lui di percuoterlo in su la 
bocca. 

Allora Paolo gli disse: Iddio ti percoterà, 
parete scialbata; tu siedi per giudicarmi secondo 
la legge, e trapassando la legge, comandi ch’io 
sia percosso! 

E coloro ch’erano quivi presenti dissero: 
Ingiurii tu il sommo sacerdote di Dio? 

E Paolo disse: Fratelli, io non sapeva ch’egli 
fosse sommo sacerdote; perciocchè egli è 
scritto: Tu non dirai male del principe del tuo 
popolo. 

Or Paolo, sapendo che l’una parte era di 
Sadducei, e l’altra di Farisei, sclamò nel 
concistoro: Uomini fratelli, io son Fariseo, 
figliuol di Fariseo; io son giudicato per la 
speranza, e per la risurrezione de’ morti. 

E, come egli ebbe detto questo, nacque dissensione 
tra i Farisei, e i Sadducei; e la moltitudine si 
divise. 

Perciocchè i Sadducei dicono che non vi è 
risurrezione, nè angelo, nè spirito; ma i 
Farisei confessano e l’uno e l’altro. 

E si fece un gridar grande. E gli Scribi della 
parte de’ Farisei, levatisi, contendevano, 
dicendo: Noi non troviamo male alcuno in 
quest’uomo; che se uno spirito, o un angelo, ha 
parlato a lui, non combattiamo contro a Dio. 

Ora, facendosi grande la dissensione, il capitano, 
temendo che Paolo non fosse da loro messo a pezzi, 
comandò a’ soldati che scendessero giù, e lo 
rapissero del mezzo di loro, e lo menassero nella 
rocca. 

E la notte seguente, il Signore si presentò a 
lui, e gli disse: Paolo, sta’ di buon cuore, 
perciocchè, come tu hai resa testimonianza di me 
in Gerusalemme, così convienti renderla ancora a 
Roma. 

E, QUANDO fu giorno, certi Giudei fecero raunata, 
e sotto esecrazione si votarono, promettendo di 
non mangiare, nè bere, finchè non avessero 
ucciso Paolo. 

E coloro che avean fatta questa congiura erano 
più di quaranta; 

i quali vennero a’ principali sacerdoti, ed agli 
anziani, e dissero: Noi ci siamo sotto esecrazione 
votati di non assaggiar cosa alcuna, finchè non 
abbiamo ucciso Paolo. 

Or dunque, voi comparite davanti al capitano col 
concistoro, pregandolo che domani vel mani, come 
per conoscer più appieno del fatto suo; e noi, 
innanzi ch’egli giunga, siam pronti per 
ucciderlo. 

Ma il figliuolo della sorella di Paolo, udite 
queste insidie, venne; ed entrato nella rocca, 
rapportò il fatto a Paolo. 

E Paolo, chiamato a sè uno de’ centurioni, 
disse: Mena questo giovane al capitano, 
perciocchè egli ha alcuna cosa da rapportargli. 

Egli adunque, presolo, lo menò al capitano, e 
disse: Paolo, quel prigione, mi ha chiamato, e mi 
ha pregato ch’io ti meni questo giovane, il 
quale ha alcuna cosa da dirti. 

E il capitano, presolo per la mano, e ritrattosi 
in disparte, lo domandò: Che cosa hai da 
rapportarmi? 

Ed egli disse: I Giudei si son convenuti insieme 
di pregarti che domani tu meni giù Paolo nel 
concistoro, come per informarsi più appieno del 
fatto suo. 

Ma tu non prestar loro fede, perciocchè più di 
quarant’uomini di loro gli hanno poste insidie, 
essendosi sotto esecrazione votati di non 
mangiare, nè bere, finchè non l’abbiano 
ucciso; ed ora son presti, aspettando che tu lo 
prometta loro. 

Il capitano adunque licenziò il giovane, 
ordinandogli di non palesare ad alcuno che gli 
avesse fatte assaper queste cose. 

Poi, chiamati due de’ centurioni, disse loro: 
Tenete presti fin dalle tre ore della notte 
dugento soldati, e settanta cavalieri, e dugento 
sergenti, per andar fino in Cesarea. 

Disse loro ancora che avessero delle cavalcature 
pronte, per farvi montar su Paolo, e condurlo 
salvamente al governatore Felice. 

Al quale egli scrisse una lettera 
dell’infrascritto tenore: 

Claudio Lisia, all’eccellente governatore 
Felice: salute. 

Quest’uomo, essendo stato preso dai Giudei, ed 
essendo in sul punto d’esser da loro ucciso io 
son sopraggiunto coi soldati, e l’ho riscosso, 
avendo inteso ch’egli era Romano. 

E, volendo sapere il maleficio del quale 
l’accusavano, l’ho menato nel lor concistoro. 

Ed ho trovato ch’egli era accusato intorno alle 
quistioni della lor legge; e che non vi era in lui 
maleficio alcuno degno di morte, nè di prigione. 

Ora, essendomi state significate le insidie, che 
sarebbero da’ Giudei poste a quest’uomo, in 
quello stante l’ho mandato a te, ordinando 
eziandio a’ suoi accusatori di dir davanti a te 
le cose che hanno contro a lui. Sta’ sano. 

I soldati adunque, secondo ch’era loro stato 
ordinato, presero con loro Paolo, e lo condussero 
di notte in Antipatrida. 

E il giorno seguente, lasciati i cavalieri per 
andar con lui, ritornarono alla rocca. 

E quelli, giunti in Cesarea, e consegnata la 
lettera al governatore, gli presentarono ancora 
Paolo. 

E il governatore, avendo letta la lettera, e 
domandato a Paolo di qual provincia egli era, e 
inteso ch’egli era di Cilicia, gli disse: 

Io ti udirò, quando i tuoi accusatori saranno 
venuti anch’essi. E comandò che fosse guardato 
nel palazzo di Erode. 

ORA, cinque giorni appresso, il sommo sacerdote 
Anania discese, insieme con gli anziani, e con un 
certo Tertullo, oratore; e comparvero davanti al 
governatore contro a Paolo. 

Ed esso essendo stato chiamato, Tertullo cominciò 
ad accusarlo, dicendo: 

Godendo per te di molta pace, ed essendo molti 
buoni ordini stati fatti da te a questa nazione, 
per lo tuo provvedimento, noi in tutto e per tutto 
lo riconosciamo con ogni ringraziamento, 
eccellentissimo Felice. 

Or acciocchè io non ti dia più lungamente 
impaccio, io ti prego che secondo la tua equità, 
tu ascolti quello che abbiamo a dirti in breve. 

Che è, che noi abbiam trovato quest’uomo essere 
una peste, e commuover sedizione fra tutti i 
Giudei che son per lo mondo, ed essere il capo 
della setta de’ Nazarei. 

Il quale ha eziandio tentato di profanare il 
tempio; onde noi, presolo, lo volevam giudicare 
secondo la nostra legge. 

Ma il capitano Lisia sopraggiunto, con grande 
sforzo, ce l’ha tratto delle mani, e l’ha 
mandato a te; 

comandando eziandio che gli accusatori d’esso 
venissero a te; da lui potrai tu stesso, per 
l’esaminazione che tu ne farai, saper la verità 
di tutte le cose delle quali non l’accusiamo. 

E i Giudei acconsentirono anch’essi a queste 
cose, dicendo che stavan così. 

E Paolo, dopo che il governatore gli ebbe fatto 
cenno che parlasse, rispose: Sapendo che tu già 
da molti anni sei stato giudice di questa nazione, 
più animosamente parlo a mia difesa. 

Poichè tu puoi venire in notizia che non vi son 
più di dodici giorni, che io salii in Gerusalemme 
per adorare. 

Ed essi non mi hanno trovato nel tempio disputando 
con alcuno, nè facendo raunata di popolo nelle 
sinagoghe, nè per la città. 

Nè anche possono provare le cose, delle quali ora 
mi accusano. 

Ora, ben ti confesso io questo, che, secondo la 
professione, la quale essi chiamano setta, così 
servo all’Iddio de’ padri, credendo a tutte le 
cose che sono scritte nella legge, e ne’ 
profeti; 

avendo speranza in Dio, che la risurrezione de’ 
morti, così giusti come ingiusti, la quale essi 
ancora aspettano, avverrà. 

E intanto, io esercito me stesso in aver del 
continuo la coscienza senza offesa inverso Iddio, 
e inverso gli uomini. 

Ora, in capo di molti anni, io son venuto per far 
limosine, ed offerte alla mia nazione. 

Le quali facendo, alcuni Giudei dell’Asia mi 
hanno trovato purificato nel tempio, senza turba, 
e senza tumulto. 

A loro conveniva di comparire davanti a te, e 
d’accusarmi, se aveano cosa alcuna contro a me. 

Ovvero, dicano questi stessi, se hanno trovato 
alcun misfatto in me, quando io mi son presentato 
davanti al concistoro. 

Se non è di questa sola parola, che io gridai, 
essendo in piè fra loro: Io sono oggi giudicato 
da voi intorno alla risurrezione de’ morti. 

Or Felice, udite queste cose, li rimise ad un 
altro tempo, dicendo: Dopo che io sarò più 
appieno informato di questa professione, quando il 
capitano Lisia sarà venuto, io prenderò 
conoscenza dei fatti vostri. 

E ordinò al centurione che Paolo fosse guardato, 
ma che fosse largheggiato, e ch’egli non 
divietasse ad alcun de’ suoi di servirlo, o di 
venire a lui. 

Or alcuni giorni appresso, Felice, venuto con 
Drusilla, sua moglie, la quale era Giudea, mandò 
a chiamar Paolo, e l’ascoltò intorno alla fede 
in Cristo Gesù. 

E, ragionando egli della giustizia, e della 
temperanza, e del giudizio a venire, Felice, tutto 
spaventato, rispose: Al presente vattene; ma 
un’altra volta, quando io avrò opportunità, io 
ti manderò a chiamare. 

Sperando insieme ancora che gli sarebber dati 
danari da Paolo, acciocchè lo liberasse; per la 
qual cosa ancora, mandandolo spesso a chiamare, 
ragionava con lui. 

ORA, in capo di due anni, Felice ebbe per 
successore Porcio Festo; e Felice volendo far cosa 
grata ai Giudei, lasciò Paolo prigione. 

Festo adunque, essendo entrato nella provincia, 
tre giorni appresso salì di Cesarea in 
Gerusalemme. 

E il sommo sacerdote, ed i principali de’ 
Giudei, comparvero dinanzi a lui, contro a Paolo. 

E lo pregavano, chiedendo una grazia contro a lui, 
che egli lo facesse venire in Gerusalemme, ponendo 
insidie, per ucciderlo per lo cammino. 

Ma Festo rispose, che Paolo era guardato in 
Cesarea; e che egli tosto vi andrebbe. 

Quegli adunque di voi, disse egli, che potranno, 
scendano meco; e se vi è in quest’uomo alcun 
misfatto, accusinlo. 

Ed essendo dimorato appresso di loro non più di 
otto o di dieci giorni discese in Cesarea; e il 
giorno seguente, postosi a sedere in sul 
tribunale, comandò che Paolo gli fosse menato 
davanti. 

E, quando egli fu giunto, i Giudei che erano 
discesi di Gerusalemme, gli furono d’intorno, 
portando contro a Paolo molte e gravi accuse, le 
quali però essi non potevano provare. Dicendo lui 
a sua difesa: 

Io non ho peccato nè contro alla legge de’ 
Giudei, nè contro al tempio, nè contro a Cesare. 

Ma Festo, volendo far cosa grata ai Giudei, 
rispose a Paolo, e disse: Vuoi tu salire in 
Gerusalemme, ed ivi esser giudicato davanti a me 
intorno a queste cose? 

Ma Paolo disse: Io comparisco davanti al tribunal 
di Cesare, ove mi conviene esser giudicato; io non 
ho fatto torto alcuno a’ Giudei, come tu stesso 
lo riconosci molto bene. 

Perciocchè se pure ho misfatto, o commessa cosa 
alcuna degna di morte, non ricuso di morire; ma, 
se non è nulla di quelle cose, delle quali 
costoro mi accusano, niuno può donarmi loro nelle 
mani; io mi richiamo a Cesare. 

Allora Festo, tenuto parlamento col consiglio, 
rispose: Tu ti sei richiamato a Cesare? a Cesare 
andrai. 

E DOPO alquanti giorni, il re Agrippa, e Bernice, 
arrivarono in Cesarea, per salutar Festo. 

E, facendo quivi dimora per molti giorni, Festo 
raccontò al re l’affare di Paolo, dicendo: Un 
certo uomo è stato lasciato prigione da Felice. 

Per lo quale, quando io fui in Gerusalemme, 
comparvero davanti a me i principali sacerdoti, e 
gli anziani de’ Giudei, chiedendo sentenza di 
condannazione contro a lui. 

A’ quali risposi che non è l’usanza de’ 
Romani di donare alcuno, per farlo morire, avanti 
che l’accusato abbia gli accusatori in faccia e 
gli sia stato dato luogo di purgarsi 
dell’accusa. 

Essendo eglino adunque venuti qua, io, senza 
indugio, il giorno seguente, sedendo in sul 
tribunale, comandai che quell’uomo mi fosse 
menato davanti. 

Contro al quale gli accusatori, essendo compariti, 
non proposero alcuna accusa delle cose che io 
sospettava. 

Ma aveano contro a lui certe quistioni intorno 
alla lor superstizione, ed intorno ad un certo 
Gesù morto, il qual Paolo dicea esser vivente. 

Ora, stando io in dubbio come io procederei 
nell’inquisizion di questo fatto, gli dissi se 
voleva andare in Gerusalemme, e quivi esser 
giudicato intorno a queste cose. 

Ma, essendosi Paolo richiamato ad Augusto, per 
esser riserbato al giudicio d’esso, io comandai 
ch’egli fosse guardato, finchè io lo mandassi a 
Cesare. 

Ed Agrippa disse a Festo: Ben vorrei ancor io udir 
cotest’uomo. Ed egli disse: Domani l’udirai. 

Il giorno seguente adunque, essendo venuti Agrippa 
e Bernice, con molta pompa, ed entrati nella sala 
dell’udienza, co’ capitani, e co’ principali 
della città, per comandamento di Festo, Paolo fu 
menato quivi. 

E Festo disse: Re Agrippa, e voi tutti che siete 
qui presenti con noi, voi vedete costui, al quale 
tutta la moltitudine de’ Giudei ha dato querela 
davanti a me, ed in Gerusalemme, e qui, gridando 
che non convien che egli viva più. 

Ma io, avendo trovato ch’egli non ha fatta cosa 
alcuna degna di morte, ed egli stesso essendosi 
richiamato ad Augusto, io son deliberato di 
mandarglielo. 

E, perciocchè io non ho nulla di certo da 
scriverne al mio signore, l’ho menato qui 
davanti a voi, e principalmente davanti a te, o re 
Agrippa, acciocchè, fattane l’inquisizione, io 
abbia che scrivere. 

Perciocchè mi par cosa fuor di ragione di mandare 
un prigione, e non significar le accuse che son 
contro a lui. 

Ed Agrippa disse a Paolo: Ei ti si permette di 
parlar per te medesimo. Allora Paolo, distesa la 
mano, parlò a sua difesa in questa maniera: 

Re Agrippa, io mi reputo felice di dover oggi 
purgarmi davanti a te di tutte le cose, delle 
quali sono accusato da’ Giudei. 

Principalmente, sapendo che tu hai conoscenza di 
tutti i riti, e quistioni, che son fra i Giudei; 
perciò ti prego che mi ascolti pazientemente. 

Quale adunque sia stata, dalla mia giovanezza, la 
mia maniera di vivere, fin dal principio, per 
mezzo la mia nazione in Gerusalemme, tutti i 
Giudei lo sanno. 

Poichè mi hanno innanzi conosciuto fin dalla mia 
prima età, e sanno se voglion renderne 
testimonianza, che secondo la più squisita setta 
della nostra religione, son vissuto Fariseo. 

Ed ora, io sto a giudicio per la speranza della 
promessa fatta da Dio a’ padri. 

Alla quale le nostre dodici tribù, servendo del 
continuo a Dio, giorno e notte, sperano di 
pervenire; per quella speranza sono io, o re 
Agrippa, accusato da’ Giudei. 

Che? è egli da voi giudicato incredibile che 
Iddio risusciti i morti? 

Ora dunque, quant’è a me, ben avea pensato che 
mi conveniva far molte cose contro al nome di 
Gesù il Nazareo. 

Il che eziandio feci in Gerusalemme; ed avendone 
ricevuta la podestà da’ principali sacerdoti, 
io serrai nelle prigioni molti de’ santi; e, 
quando erano fatti morire, io vi diedi la mia 
voce. 

E spesse volte, per tutte le sinagoghe, con pene 
li costrinsi a bestemmiare; ed infuriato oltre 
modo contro a loro, li perseguitai fin nelle 
città straniere. 

Il che facendo, come io andava eziandio in 
Damasco, con la podestà, e commissione da parte 
de’ principali sacerdoti, io vidi, o re, per lo 
cammino, di mezzo giorno, 

una luce maggiore dello splendor del sole, la 
quale dal cielo lampeggiò intorno a me, ed a 
coloro che facevano il viaggio meco. 

Ed essendo noi tutti caduti in terra, io udii una 
voce che mi parlò, e disse in lingua ebrea: 
Saulo, Saulo, perchè mi perseguiti? ei ti è duro 
di ricalcitrar contro agli stimoli. 

Ed io dissi: Chi sei tu, Signore? Ed egli disse: 
Io son Gesù, il qual tu perseguiti. 

Ma levati, e sta’ in piedi; perciocchè per 
questo ti sono apparito, per ordinarti ministro, e 
testimonio delle cose, le quali tu hai vedute; e 
di quelle ancora, per le quali io ti apparirò, 

riscotendoti dal popolo, e dai Gentili, a’ quali 
ora ti mando; 

per aprir loro gli occhi, e convertirli dalle 
tenebre alla luce, e dalla podestà di Satana a 
Dio; acciocchè ricevano, per la fede in me, 
remission de’ peccati, e sorte fra i 
santificati. 

Perciò, o re Agrippa, io non sono stato 
disubbidiente alla celeste apparizione. 

Anzi, prima a que’ di Damasco, e poi in 
Gerusalemme, e per tutto il paese della Giudea, ed 
a’ Gentili, ho annunziato che si ravveggano, e 
si convertano a Dio, facendo opere convenevoli al 
ravvedimento. 

Per queste cose i Giudei, avendomi preso nel 
tempio, tentarono d’uccidermi. 

Ma, per l’aiuto di Dio, son durato fino a questo 
giorno, testificando a piccoli ed a grandi; non 
dicendo nulla, dalle cose infuori che i profeti e 
Mosè hanno dette dovere avvenire. 

Cioè: che il Cristo sofferirebbe; e ch’egli, 
ch’è il primo della risurrezion de’ morti, 
annunzierebbe luce al popolo, ed a’ Gentili. 

Ora, mentre Paolo diceva queste cose a sua difesa, 
Festo disse ad alta voce: Paolo, tu farnetichi; le 
molte lettere ti mettono fuor del senno. 

Ma egli disse: Io non farnetico, eccellentissimo 
Festo; anzi ragiono parole di verità, e di senno 
ben composto. 

Perciocchè il re, al quale ancora parlo 
francamente, sa bene la verità di queste cose; 
imperocchè io non posso credere che alcuna di 
queste cose gli sia occulta; poichè questo non è 
stato fatto in un cantone. 

O re Agrippa, credi tu a’ profeti? io so che tu 
ci credi. 

Ed Agrippa disse a Paolo: Per poco che tu mi 
persuadi di divenir Cristiano. 

E Paolo disse: Piacesse a Dio che, e per poco, ed 
affatto, non solamente tu, ma ancora tutti coloro 
che oggi mi ascoltano, divenissero tali quali son 
io, da questi legami infuori. 

E dopo ch’egli ebbe dette queste cose, il re si 
levò, e insieme il governatore, e Bernice, e 
quelli che sedevano con loro. 

E ritrattisi in disparte, parlavano gli uni agli 
altri, dicendo: Quest’uomo non ha fatto nulla 
che meriti morte, o prigione. 

Ed Agrippa disse a Festo: Quest’uomo poteva 
esser liberato, se non si fosse richiamato a 
Cesare. 

ORA, dopo che fu determinato che noi navigheremmo 
in Italia, Paolo, e certi altri prigioni, furono 
consegnati ad un centurione, chiamato per nome 
Giulio, della schiera Augusta. 

E, montati sopra una nave Adramittina, noi 
partimmo, con intenzion di costeggiare i luoghi 
dell’Asia, avendo con noi Aristarco Macedone 
Tessalonicese. 

E il giorno seguente arrivammo a Sidon; e Giulio, 
usando umanità inverso Paolo, gli permise di 
andare a’ suoi amici, perchè avesser cura di 
lui. 

Poi, essendo partiti di là, navigammo sotto 
Cipri; perciocchè i venti erano contrari. 

E, passato il mar di Cilicia, e di Panfilia, 
arrivammo a Mira di Licia. 

E il centurione, trovata qui una nave Alessandrina 
che faceva vela in Italia, ci fece montar sopra. 

E, navigando per molti giorni lentamente, ed 
appena pervenuti di rincontro a Gnido, per 
l’impedimento che ci dava il vento, navigammo 
sotto Creti, di rincontro a Salmona. 

E, costeggiando quella con gran difficoltà, 
venimmo in un certo luogo, detto Belli porti, 
vicin del quale era la città di Lasea. 

Ora, essendo già passato molto tempo, ed essendo 
la navigazione omai pericolosa; poichè anche il 
digiuno era già passato, Paolo ammonì que’ 
della nave, dicendo loro: 

Uomini, io veggo che la navigazione sarà con 
offesa, e grave danno, non solo del carico, e 
della nave, ma anche delle nostre proprie persone. 

Ma il centurione prestava più fede al padron 
della nave, ed al nocchiero, che alle cose dette 
da Paolo. 

E, perchè il porto non era ben posto da vernare, 
i più furono di parere di partirsi di là, per 
vernare in Fenice, porto di Creti, che riguarda 
verso il vento Libeccio, e Maestro; se pure in 
alcun modo potevano arrivarvi. 

Ora, messosi a soffiar l’Austro, pensando esser 
venuti a capo del lor proponimento, levate le 
ancore, costeggiavano Creti più da presso. 

Ma, poco stante, un vento turbinoso, che si 
domanda Euroclidone percosse l’isola. 

Ed essendo la nave portata via, e non potendo 
reggere al vento, noi la lasciammo in abbandono; e 
così eravamo portati. 

E scorsi sotto una isoletta, chiamata Clauda, 
appena potemmo avere in nostro potere lo schifo. 

Il quale avendo pur tratto sopra la nave, i 
marinari usavano tutti i ripari, cingendo la nave 
di sotto; e, temendo di percuoter nella secca, 
calarono le vele, ed erano così portati. 

Ed essendo noi fieramente travagliati dalla 
tempesta, il giorno seguente fecero il getto. 

E tre giorni appresso, con le nostre proprie mani 
gettammo in mare gli arredi della nave. 

E non apparendo nè sole, nè stelle, già per 
molti giorni, e soprastando non piccola tempesta, 
omai era tolta ogni speranza di scampare. 

Ora, dopo che furono stati lungamente senza 
prender pasto, Paolo si levò in mezzo di loro, e 
disse: Uomini, ben conveniva credermi, e non 
partir di Creti; e risparmiar quest’offesa, e 
questa perdita. 

Ma pure, al presente vi conforto a star di buon 
cuore, perciocchè non vi sarà perdita della vita 
d’alcun di voi, ma sol della nave. 

Perciocchè un angelo dell’Iddio, di cui sono, 
ed al qual servo, mi è apparito questa notte, 
dicendo: 

Paolo, non temere; ei ti conviene comparir davanti 
a Cesare; ed ecco, Iddio ti ha donati tutti coloro 
che navigan teco. 

Perciò, o uomini, state di buon cuore, 
perciocchè io ho fede in Dio che così avverrà, 
come mi è stato detto. 

Or ci bisogna percuotere in un’isola. 

E la quartadecima notte essendo venuta, mentre 
eravamo portati qua e là nel mare Adriatico, in 
su la mezzanotte i marinari ebbero opinione 
ch’erano vicini di qualche terra. 

E, calato lo scandaglio, trovarono venti braccia; 
ed essendo passati un poco più oltre, ed avendo 
scandagliato di nuovo, trovarono quindici braccia. 

E temendo di percuotere in luoghi scogliosi, 
gettarono dalla poppa quattro ancore, aspettando 
con desiderio che si facesse giorno. 

Ora, cercando i marinari di fuggir dalla nave, ed 
avendo calato lo schifo in mare, sotto specie di 
voler calare le ancore dalla proda. 

Paolo disse al centurione, ed a’ soldati: Se 
costoro non restano nella nave, voi non potete 
scampare. 

Allora i soldati tagliarono le funi dello schifo, 
e lo lasciarono cadere. 

Ed aspettando che si facesse giorno, Paolo 
confortava tutti a prender cibo, dicendo: Oggi 
sono quattordici giorni che voi dimorate digiuni, 
aspettando, senza prender nulla. 

Perciò, io vi esorto di prender cibo: 
perciocchè, questo farà la vostra salute; 
imperocchè non caderà pur un capello dal capo 
d’alcun di voi. 

E, dette queste cose, prese del pane, e rendè 
grazie a Dio, in presenza di tutti; poi rottolo, 
cominciò a mangiare. 

E tutti, fatto buon animo, presero anch’essi 
cibo. 

Or noi eravamo in su la nave fra tutti 
dugensettantasei persone. 

E quando furono saziati di cibo, alleviarono la 
nave, gittando il frumento in mare. 

E, quando fu giorno, non riconoscevano il paese; 
ma scorsero un certo seno che avea lito, nel qual 
presero consiglio di spinger la nave, se potevano. 

Ed avendo ritratte le ancore, ed insieme sciolti i 
legami de’ timoni, si rimisero alla mercè del 
mare; ed alzata la vela maestra al vento, traevano 
al lito. 

Ma, incorsi in una piaggia, che avea il mare da 
amendue i lati, vi percossero la nave; e la proda, 
ficcatasi in quella, dimorava immobile; ma la 
poppa si sdruciva per lo sforzo delle onde. 

Or il parer de’ soldati era d’uccidere i 
prigioni, acciocchè niuno se ne fuggisse a nuoto. 

Ma il centurione, volendo salvar Paolo, li stolse 
da quel consiglio, e comandò che coloro che 
potevano nuotare si gettassero i primi, e 
scampassero in terra. 

E gli altri, chi sopra tavole, chi sopra alcuni 
pezzi della nave; e così avvenne che tutti si 
salvarono in terra. 

E, DOPO che furono scampati, allora conobbero che 
l’isola si chiamava Malta. 

E i Barbari usarono inverso noi non volgare 
umanità; perciocchè, acceso un gran fuoco, ci 
accolsero tutti, per la pioggia che faceva, e per 
lo freddo. 

Or Paolo, avendo adunata una quantità di 
sermenti, e postala in sul fuoco, una vipera uscì 
fuori per lo caldo, e gli si avventò alla mano. 

E, quando i Barbari videro la bestia che gli 
pendeva dalla mano, dissero gli uni agli altri: 
Quest’uomo del tutto è micidiale, poichè 
essendo scampato dal mare, pur la vendetta divina 
non lo lascia vivere. 

Ma Paolo, scossa la bestia nel fuoco, non ne 
sofferse male alcuno. 

Or essi aspettavano ch’egli enfierebbe, o 
caderebbe di subito morto; ma, poichè ebbero 
lungamente aspettato, ed ebber veduto che non 
gliene avveniva alcuno inconveniente, mutarono 
parere, e dissero ch’egli era un dio. 

Or il principale dell’isola, chiamato per nome 
Publio, avea le sue possessioni in que’ 
contorni; ed esso ci accolse, e ci albergò tre 
giorni amichevolmente. 

E s’imbattè che il padre di Publio giacea in 
letto, malato di febbre, e di dissenteria; e Paolo 
andò a trovarlo; ed avendo fatta l’orazione, ed 
impostegli le mani, lo guarì. 

Essendo adunque avvenuto questo, ancora gli altri 
che aveano delle infermità nell’isola venivano, 
ed eran guariti. 

I quali ancora ci fecero grandi onori; e, quando 
ci partimmo, ci fornirono delle cose necessarie. 

E, TRE mesi appresso, noi ci partimmo sopra una 
nave Alessandrina, che avea per insegna Castore e 
Polluce, la quale era vernata nell’isola. 

Ed arrivati a Siracusa, vi dimorammo tre giorni. 

E di là girammo, ed arrivammo a Reggio. Ed un 
giorno appresso, levatosi l’Austro, in due 
giorni arrivammo a Pozzuoli. 

Ed avendo quivi trovati de’ fratelli, fummo 
pregati di dimorare presso a loro sette giorni. E 
così venimmo a Roma. 

Or i fratelli di là, avendo udite le novelle di 
noi, ci vennero incontro fino al Foro Appio, ed 
alle Tre Taverne; e Paolo, quando li ebbe veduti, 
rendè grazie a Dio, e prese animo. 

E, quando fummo giunti a Roma, il centurione mise 
i prigioni in man del capitan maggiore della 
guardia; ma a Paolo fu conceduto d’abitar da 
sè, col soldato che lo guardava. 

E, tre giorni appresso, Paolo chiamò i principali 
de’ Giudei; e, quando furono raunati, disse 
loro: Uomini fratelli, senza che io abbia fatta 
cosa alcuna contro al popolo, nè contro a’ riti 
de’ padri, sono stato da Gerusalemme fatto 
prigione, e dato in man de’ Romani. 

I quali avendomi esaminato, volevano liberarmi; 
perciocchè non vi era in me alcuna colpa degna di 
morte. 

Ma, opponendosi i Giudei, io fui costretto di 
richiamarmi a Cesare; non già come se io avessi 
da accusar la mia nazione d’alcuna cosa. 

Per questa cagione adunque vi ho chiamati, per 
vedervi, e per parlarvi; perciocchè per la 
speranza d’Israele son circondato di questa 
catena. 

Ma essi gli dissero: Noi non abbiam ricevute 
alcune lettere di Giudea intorno a te; nè pure è 
venuto alcun de’ fratelli, che abbia rapportato, 
o detto alcun male di te. 

Ben chiediamo intender da te ciò che tu senti, 
perciocchè, quant’è a cotesta setta, ci è 
noto che per tutto è contradetta. 

Ed avendogli dato un giorno, vennero a lui 
nell’albergo in gran numero; ed egli esponeva, e 
testificava loro il regno di Dio; e per la legge 
di Mosè, e per li profeti, dalla mattina fino 
alla sera, persuadeva loro le cose di Gesù. 

Ed alcuni credettero alle cose da lui dette, ma 
gli altri non credevano. 

Ed essendo in discordia gli uni con gli altri, si 
dipartirono, avendo loro Paolo detta questa unica 
parola: Ben parlò lo Spirito Santo a’ nostri 
padri per lo profeta Isaia, dicendo: 

Va’ a questo popolo, e digli: Voi udirete bene, 
ma non intenderete; voi riguarderete bene, ma non 
vedrete. 

Perciocchè il cuor di questo popolo è 
ingrassato, ed odono gravemente con gli orecchi, e 
chiudono gli occhi; che talora non veggano con gli 
occhi, e non odano con gli orecchi, e non 
intendano col cuore, e non si convertano, ed io li 
sani. 

Sappiate adunque che questa salute di Dio è 
mandata a’ Gentili, i quali ancora 
l’ascolteranno. 

E, quando egli ebbe dette queste cose, i Giudei se 
ne andarono, avendo gran quistione fra loro 
stessi. 

E Paolo dimorò due anni intieri in una sua casa 
tolta a fitto, ed accoglieva tutti coloro che 
venivano a lui; 

predicando il regno di Dio, ed insegnando le cose 
di Gesù Cristo, con ogni franchezza, senza 
divieto. 

PAOLO, servo di Gesù Cristo, chiamato ad essere 
apostolo, 

appartato per l’Evangelo di Dio, il quale egli 
avea innanzi promesso, per li suoi profeti, nelle 
scritture sante, 

intorno al suo Figliuolo, Gesù Cristo, nostro 
Signore; 

fatto del seme di Davide, secondo la carne; 
dichiarato Figliuol di Dio in potenza, secondo lo 
Spirito della santità, per la risurrezione da’ 
morti; 

per lo quale noi abbiam ricevuta grazia ed 
apostolato, all’ubbidienza di fede fra tutte le 
genti, per lo suo nome; 

fra le quali siete ancora voi, chiamati da Gesù 
Cristo; 

a voi tutti che siete in Roma, amati da Dio, santi 
chiamati: grazia, e pace da Dio, nostro Padre, e 
dal Signor Gesù Cristo. 

IMPRIMA io rendo grazie all’Iddio mio per Gesù 
Cristo, per tutti voi, che la vostra fede è 
pubblicata per tutto il mondo. 

Perciocchè Iddio, al quale io servo nello spirito 
mio, nell’evangelo del suo Figliuolo, mi è 
testimonio, ch’io non resto mai di far menzione 
di voi; 

pregando del continuo nelle mie orazioni di poter 
venire a voi; se pure, per la volontà di Dio, in 
fine una volta mi sarà porta la comodità di fare 
il viaggio. 

Perciocchè io desidero sommamente di vedervi, per 
comunicarvi alcun dono spirituale, acciocchè 
siate confermati. 

E questo è, per esser congiuntamente consolato in 
voi, per la fede comune fra noi, vostra e mia. 

Ora, fratelli, io non voglio che ignoriate che 
molte volte io ho proposto di venire a voi, 
acciocchè io abbia alcun frutto fra voi, come 
ancora fra le altre genti; ma sono stato impedito 
infino ad ora. 

Io son debitore a’ Greci, ed ai Barbari; a’ 
savi, ed a’ pazzi. 

Così, quant’è a me, io son pronto ad 
evangelizzare eziandio a voi che siete in Roma. 

PERCIOCCHÈ io non mi vergogno dell’evangelo di 
Cristo; poichè esso è la potenza di Dio in 
salute ad ogni credente; al Giudeo imprima, poi 
anche al Greco. 

Perciocchè la giustizia di Dio è rivelata in 
esso, di fede in fede; secondo ch’egli è 
scritto: E il giusto viverà per fede. 

POICHÈ l’ira di Dio si palesa dal cielo sopra 
ogni empietà, ed ingiustizia degli uomini, i 
quali ritengono la verità in ingiustizia. 

Imperocchè, ciò che si può conoscer dì Dio è 
manifesto in loro, perciocchè Iddio l’ha 
manifestato loro. 

Poichè le cose invisibili d’esso, la sua eterna 
potenza, e deità, essendo fin dalla creazion del 
mondo intese per le opere sue, si veggono 
chiaramente, talchè sono inescusabili. 

Perciocchè, avendo conosciuto Iddio, non però 
l’hanno glorificato, nè ringraziato, come Dio; 
anzi sono invaniti nei lor ragionamenti, e 
l’insensato lor cuore è stato intenebrato. 

Dicendosi esser savi, son divenuti pazzi. 

Ed hanno mutata la gloria dell’incorruttibile 
Iddio nella simiglianza dell’immagine 
dell’uomo corruttibile, e degli uccelli, e delle 
bestie a quattro piedi, e de’ rettili. 

Perciò ancora Iddio li ha abbandonati a bruttura, 
nelle concupiscenze de’ lor cuori, da vituperare 
i corpi loro gli uni con gli altri. 

Essi, che hanno mutata la verità di Dio in 
menzogna, ed hanno adorata e servita la creatura, 
lasciato il Creatore, che è benedetto in eterno. 
Amen. 

Perciò, Iddio li ha abbandonati ad affetti 
infami; poichè anche le lor femmine hanno mutato 
l’uso naturale in quello che è contro a natura. 

E simigliantemente i maschi, lasciato l’uso 
natural della femmina, si sono accesi nella lor 
libidine gli uni inverso gli altri, commettendo 
maschi con maschi la disonestà, ricevendo in loro 
stessi il pagamento del loro errore qual si 
conveniva. 

E, siccome non hanno fatta stima di riconoscere 
Iddio, così li ha Iddio abbandonati ad una mente 
reproba, da far le cose che non si convengono; 

essendo ripieni d’ogni ingiustizia, di 
malvagità, di cupidigia, di malizia; pieni 
d’invidia, d’omicidio, di contesa, di frode, 
di malignità; 

cavillatori, maldicenti, nemici di Dio, 
ingiuriosi, superbi, vanagloriosi, inventori di 
mali, disubbidienti a padri ed a madri; 

insensati, senza fede ne’ patti, senza affezion 
naturale, implacabili, spietati. 

I quali, avendo riconosciuto il diritto di Dio, 
che coloro che fanno cotali cose son degni di 
morte, non solo le fanno, ma ancora acconsentono a 
coloro che le commettono. 

PERCIÒ, o uomo, chiunque tu sii, che giudichi, tu 
sei inescusabile; perciocchè, in ciò che 
giudichi altrui, tu condanni te stesso; poichè tu 
che giudichi fai le medesime cose. 

Or noi sappiamo che il giudicio di Dio è, secondo 
verità, sopra coloro che fanno cotali cose. 

E stimi tu questo, o uomo, che giudichi coloro che 
fanno cotali cose, e le fai, che tu scamperai il 
giudicio di Dio? 

Ovvero, sprezzi tu le ricchezze della sua 
benignità, e della sua pazienza, e lentezza ad 
adirarsi; non conoscendo che la benignità di Dio 
ti trae a ravvedimento? 

Là dove tu, per la tua durezza, e cuore che non 
sa ravvedersi, ti ammassi a guisa di tesoro ira, 
nel giorno dell’ira, e della manifestazione del 
giusto giudicio di Dio. 

Il quale renderà a ciascuno secondo le sue opere; 

cioè: la vita eterna a coloro che, con 
perseveranza in buone opere, procaccian gloria, 
onore, ed immortalità. 

Ma a coloro che son contenziosi, e non ubbidiscono 
alla verità, anzi ubbidiscono all’ingiustizia, 
soprastà indegnazione ed ira. 

Tribolazione, ed angoscia soprastà ad ogni anima 
d’uomo che fa il male; del Giudeo primieramente, 
e poi anche del Greco. 

Ma gloria, ed onore, e pace, sarà a chiunque fa 
il bene; al Giudeo primieramente, poi anche al 
Greco. 

Perciocchè presso a Dio non v’è riguardo alla 
qualità delle persone. 

Imperocchè tutti coloro che avranno peccato, 
senza la legge, periranno senza la legge; e tutti 
coloro che avranno peccato, avendo la legge, 
saranno giudicati per la legge. 

Perciocchè, non gli uditori della legge son 
giusti presso a Dio, ma coloro che mettono ad 
effetto la legge saranno giustificati. 

Perciocchè, poichè i Gentili, che non hanno la 
legge, fanno di natura le cose della legge, essi, 
non avendo legge, son legge a sè stessi; 

i quali mostrano, che l’opera della legge è 
scritta ne’ lor cuori per la testimonianza che 
rende loro la lor coscienza; e perciocchè i lor 
pensieri infra sè stessi si scusano, od anche si 
accusano. 

Ciò si vedrà nel giorno che Iddio giudicherà i 
segreti degli uomini, per Gesù Cristo, secondo il 
mio evangelo. 

ECCO, tu sei nominato Giudeo, e ti riposi in su la 
legge, e ti glorii in Dio; 

e conosci la sua volontà, e discerni le cose 
contrarie, essendo ammaestrato dalla legge; 

e ti dài a credere d’esser guida de’ ciechi, 
lume di coloro che son nelle tenebre; 

educator degli scempi, maestro de’ fanciulli, e 
d’avere la forma della conoscenza, e della 
verità nella legge. 

Tu adunque, che ammaestri gli altri, non ammaestri 
te stesso? tu, che predichi che non convien 
rubare, rubi? 

Tu, che dici che non convien commettere adulterio, 
commetti adulterio? tu, che abbomini gl’idoli, 
commetti sacrilegio? 

Tu, che ti glorii nella legge, disonori Iddio per 
la trasgression della legge? 

Poichè il nome di Dio è per voi bestemmiato fra 
i Gentili, siccome è scritto. 

Perciocchè ben giova la circoncisione, se tu 
osservi la legge; ma, se tu sei trasgreditor della 
legge, la tua circoncisione divien 
incirconcisione. 

Se dunque gl’incirconcisi osservano gli statuti 
della legge, non sarà la loro incirconcisione 
reputata circoncisione? 

E se la incirconcisione ch’è di natura, adempie 
la legge, non giudicherà egli te, che, con la 
lettera e con la circoncisione, sei trasgreditor 
della legge? 

Perciocchè non è Giudeo colui che l’è in 
palese; e non è circoncisione quella che è in 
palese nella carne. 

Ma Giudeo è colui che l’è in occulto; e la 
circoncisione è quella del cuore in ispirito, non 
in lettera; e d’un tal Giudeo la lode non è 
dagli uomini, ma da Dio. 

QUALE è dunque il vantaggio del Giudeo? o quale 
è l’utilità della circoncisione? 

Grande per ogni maniera; imprima invero, in ciò 
che gli oracoli di Dio furon loro fidati. 

Perciocchè, che è egli, se alcuni sono stati 
increduli? la loro incredulità annullerà essa la 
fedeltà di Dio? 

Così non sia; anzi, sia Iddio verace, ed ogni 
uomo bugiardo; siccome è scritto: Acciocchè tu 
sii giustificato nelle tue parole, e vinca quando 
sei giudicato. 

Ora, se la nostra ingiustizia commenda la 
giustizia di Dio, che diremo? Iddio è egli 
ingiusto, quando egli impone punizione? Io parlo 
umanamente. 

Così non sia; altrimenti, come giudicherebbe 
Iddio il mondo? 

Imperocchè, se la verità di Dio per la mia 
menzogna è soprabbondata alla sua gloria, perchè 
sono io ancor condannato come peccatore? 

E non dirassi come siamo infamati, e come alcuni 
dicono che noi diciamo: Facciamo i mali, 
acciocchè ne avvengano i beni? de’ quali la 
condannazione è giusta. 

CHE dunque? abbiamo noi qualche eccellenza? del 
tutto no; poichè innanzi abbiamo convinti tutti, 
così Giudei, come Greci, ch’essi sono sotto 
peccato; 

siccome è scritto: Non v’è alcun giusto, non 
pure uno. 

Non v’è alcuno che abbia intendimento, non 
v’è alcuno che ricerchi Iddio. 

Tutti son deviati, tutti quanti son divenuti da 
nulla; non v’è alcuno che faccia bene, non pure 
uno. 

La lor gola è un sepolcro aperto; hanno usata 
frode con le lor lingue; v’è un veleno 
d’aspidi sotto alle lor labbra; 

la lor bocca è piena di maledizione e 
d’amaritudine; 

i lor piedi son veloci a spandere il sangue; 

nelle lor vie v’è ruina e calamità; 

e non hanno conosciuta la via della pace; 

il timor di Dio non è davanti agli occhi loro. 

Or noi sappiamo che, qualunque cosa dica la legge, 
parla a coloro che son nella legge, acciocchè 
ogni bocca sia turata, e tutto il mondo sia 
sottoposto al giudicio di Dio. 

Perciocchè niuna carne sarà giustificata dinanzi 
a lui per le opere della legge; poichè per la 
legge è data conoscenza del peccato. 

MA ora, senza la legge, la giustizia di Dio è 
manifestata, alla quale rendon testimonianza la 
legge ed i profeti; 

la giustizia, dico, di Dio, per la fede in Gesù 
Cristo, inverso tutti, e sopra tutti i credenti, 
perciocchè non v’è distinzione. 

Poichè tutti hanno peccato, e son privi della 
gloria di Dio. 

Essendo gratuitamente giustificati per la grazia 
d’esso, per la redenzione ch’è in Cristo 
Gesù. 

Il quale Iddio ha innanzi ordinato, per purgamento 
col suo sangue, mediante la fede; per mostrar la 
sua giustizia, per la remission de’ peccati, che 
sono stati innanzi, nel tempo della pazienza di 
Dio. 

Per mostrare, dico, la sua giustizia nel tempo 
presente, acciocchè egli sia giusto e 
giustificante colui che è della fede di Gesù. 

Dov’è adunque il vanto? Egli è escluso. Per 
qual legge? Delle opere? No; anzi, per la legge 
della fede. 

Noi adunque conchiudiamo che l’uomo è 
giustificato per fede senza le opere della legge. 

Iddio è egli Dio solo de’ Giudei? non lo è 
egli eziandio de’ Gentili? certo, egli lo è 
eziandio de’ Gentili. 

Poichè v’è un solo Iddio, il quale 
giustificherà la circoncisione dalla fede, e 
l’incirconcisione per la fede. 

Annulliamo noi dunque la legge per la fede? Così 
non sia; anzi stabiliamo la legge. 

CHE diremo adunque che il padre nostro Abrahamo 
abbia ottenuto secondo la carne? 

Perciocchè, se Abrahamo è stato giustificato per 
le opere, egli ha di che gloriarsi; ma egli non ha 
nulla di che gloriarsi appo Iddio. 

Imperocchè, che dice la scrittura? Or Abrahamo 
credette a Dio, e ciò gli fu imputato a 
giustizia. 

Ora, a colui che opera, il premio non è messo in 
conto per grazia, ma per debito. 

Ma, a colui che non opera, anzi crede in colui che 
giustifica l’empio, la sua fede gli è imputata 
a giustizia. 

Come ancora Davide dice la beatitudine esser 
dell’uomo, a cui Iddio imputa la giustizia, 
senza opere, dicendo: 

Beati coloro, le cui iniquità son rimesse, e i 
cui peccati son coperti. 

Beato l’uomo, a cui il Signore non avrà 
imputato peccato. 

Ora dunque, questa beatitudine cade ella sol nella 
circoncisione, ovvero anche nell’incirconcisine? 
poichè noi diciamo che la fede fu imputata ad 
Abrahamo a giustizia. 

In che modo dunque gli fu ella imputata? mentre 
egli era nella circoncisione, o mentre era 
nell’incirconcisione? non mentre era nella 
circoncisione, anzi nell’incirconcisione. 

Poi ricevette il segno della circoncisione, 
suggello della giustizia della fede, la quale egli 
avea avuta, mentre egli era 
nell’incirconcisione, affin d’esser padre di 
tutti coloro che credono, essendo 
nell’incirconcisione, acciocchè ancora a loro 
sia imputata la giustizia; 

e padre della circoncisione, a rispetto di coloro 
che non solo son della circoncisione, ma eziandio 
seguono le pedate della fede del padre nostro 
Abrahamo, la quale egli ebbe mentre era 
nell’incirconcisione. 

Perciocchè la promessa d’essere erede del mondo 
non fu fatta ad Abrahamo, od alla sua progenie per 
la legge, ma per la giustizia della fede. 

Poichè, se coloro che son della legge sono eredi, 
la fede è svanita, e la promessa annullata; 

perciocchè la legge opera ira; ma dove non è 
legge, eziandio non vi è trasgressione. 

Perciò, è per fede affin d’esser per grazia; 
acciocchè la promessa sia ferma a tutta la 
progenie; non a quella solamente ch’è della 
legge, ma eziandio a quella ch’è della fede 
d’Abrahamo; il quale secondo che è scritto: 

Io ti ho costituito padre di molte nazioni, è 
padre di tutti noi davanti a Dio, a cui egli 
credette, il qual fa vivere i morti, e chiama le 
cose che non sono, come se fossero. 

Il quale contro a speranza in isperanza credette; 
per divenir padre di molte nazioni, secondo che 
gli era stato detto: Così sarà la tua progenie. 

E, non essendo punto debole nella fede, non 
riguardò al suo corpo già ammortito, essendo 
egli d’età presso di cent’anni; nè 
all’ammortimento della matrice di Sara. 

E non istette in dubbio per incredulità intorno 
alla promessa di Dio; anzi fu fortificato per la 
fede, dando gloria a Dio. 

Ed essendo pienamente accertato che ciò ch’egli 
avea promesso, era anche potente da farlo. 

Laonde ancora ciò gli fu imputato a giustizia. 

Ora, non per lui solo è scritto che gli fu 
imputato. 

Ma ancora per noi, ai quali sarà imputato; i 
quali crediamo in colui che ha suscitato da’ 
morti Gesù, nostro Signore. 

Il quale è stato dato per le nostre offese, ed è 
risuscitato per la nostra giustificazione. 

GIUSTIFICATI adunque per fede, abbiam pace presso 
Iddio, per Gesù Cristo, nostro Signore. 

Per lo quale ancora abbiamo avuta, per la fede, 
introduzione in questa grazia, nella quale 
sussistiamo, e ci gloriamo nella speranza della 
gloria di Dio. 

E non sol questo, ma ancora ci gloriamo nelle 
afflizioni, sapendo che l’afflizione opera 
pazienza; 

e la pazienza sperienza, e la sperienza speranza. 

Or la speranza non confonde, perciocchè l’amor 
di Dio è sparso ne’ cuori nostri per lo Spirito 
Santo che ci è stato dato. 

Perchè, mentre eravamo ancor senza forza, Cristo 
è morto per gli empi, nel suo tempo. 

Perciocchè, appena muore alcuno per un giusto; ma 
pur per un uomo da bene forse ardirebbe alcuno 
morire. 

Ma Iddio commenda l’amor suo verso noi, in ciò 
che mentre eravamo ancor peccatori, Cristo è 
morto per noi. 

Molto maggiormente adunque, essendo ora 
giustificati nel suo sangue, saremo per lui 
salvati dall’ira. 

Perciocchè se, mentre eravamo nemici, siamo stati 
riconciliati con Dio per la morte del suo 
Figliuolo; molto maggiormente, essendo 
riconciliati, sarem salvati per la vita d’esso. 

E non sol questo, ma ancora ci gloriamo in Dio, 
per lo Signor nostro Gesù Cristo, per lo quale 
ora abbiam ricevuta la riconciliazione. 

PERCIÒ, siccome per un uomo il peccato è entrato 
nel mondo, e per il peccato la morte; ed in questo 
modo la morte è trapassata in tutti gli uomini, 
perchè tutti hanno peccato; 

perciocchè fino alla legge il peccato era nel 
mondo; or il peccato non è imputato, se non vi è 
legge; 

nondimeno la morte regnò da Adamo infino a Mosè, 
eziandio sopra coloro che non aveano peccato alla 
somiglianza della trasgressione di Adamo, il quale 
è figura di colui che dovea venire. 

Ma pure la grazia non è come l’offesa; 
perciocchè, se per l’offesa dell’uno que’ 
molti son morti, molto più è abbondata inverso 
quegli altri molti la grazia di Dio, e il dono, 
per la grazia dell’un uomo Gesù Cristo. 

Ed anche non è il dono come ciò ch’è venuto 
per l’uno che ha peccato; perciocchè il 
giudicio è di una offesa a condannazione; ma la 
grazia è di molte offese a giustizia. 

Perciocchè, se, per l’offesa di quell’uno, la 
morte ha regnato per esso uno; molto maggiormente 
coloro che ricevono l’abbondanza della grazia, e 
del dono della giustizia, regneranno in vita, per 
l’uno, che è Gesù Cristo. 

Siccome adunque per una offesa il giudicio è 
passato a tutti gli uomini, in condannazione, 
così ancora per un atto di giustizia la grazia è 
passata a tutti gli uomini, in giustificazione di 
vita. 

Perciocchè, siccome per la disubbidienza 
dell’un uomo que’ molti sono stati costituiti 
peccatori, così ancora per l’ubbidienza 
dell’uno quegli altri molti saranno costituiti 
giusti. 

Or la legge intervenne, acciocchè l’offesa 
abbondasse; ma, dove il peccato è abbondato, la 
grazia è soprabbondata; 

acciocchè, siccome il peccato ha regnato nella 
morte, così ancora la grazia regni per la 
giustizia, a vita eterna, per Gesù Cristo, nostro 
Signore. 

CHE diremo adunque? rimarremo noi nel peccato, 
acciocchè la grazia abbondi? 

Così non sia: noi, che siam morti al peccato, 
come viveremo ancora in esso? 

Ignorate voi, che noi tutti, che siamo stati 
battezzati in Gesù Cristo, siamo stati battezzati 
nella sua morte? 

Noi siamo adunque stati con lui seppelliti per lo 
battesimo, a morte; acciocchè, siccome Cristo è 
risuscitato da’ morti per la gloria del Padre, 
noi ancora simigliantemente camminiamo in novità 
di vita. 

Perciocchè, se siamo stati innestati con Cristo 
alla conformità della sua morte, certo lo saremo 
ancora a quella della sua risurrezione. 

Sapendo questo: che il nostro vecchio uomo è 
stato con lui crocifisso, acciocchè il corpo del 
peccato sia annullato, affinchè noi non serviamo 
più al peccato. 

Poichè colui che è morto è sciolto dal peccato. 

Ora, se siam morti con Cristo, noi crediamo che 
altresì viveremo con lui. 

Sapendo che Cristo, essendo risuscitato da’ 
morti, non muore più; la morte non signoreggia 
più sopra lui. 

Perciocchè, in quanto egli è morto, è morto al 
peccato una volta; ma in quanto egli vive, vive a 
Dio. 

Così ancora voi reputate che ben siete morti al 
peccato; ma che vivete a Dio, in Cristo Gesù, 
nostro Signore. 

Non regni adunque il peccato nel vostro corpo 
mortale, per ubbidirgli nelle sue concupiscenze. 

E non prestate le vostre membra ad essere armi 
d’iniquità al peccato; anzi presentate voi 
stessi a Dio, come di morti fatti viventi; e le 
vostre membra ad essere armi di giustizia a Dio. 

Perciocchè il peccato non vi signoreggerà; 
poichè non siete sotto la legge, ma sotto la 
grazia. 

Che dunque? peccheremo noi, perciocchè non siamo 
sotto la legge, ma sotto la grazia? Così non sia. 

Non sapete voi, che a chiunque vi rendete servi 
per ubbidirgli, siete servi a colui a cui 
ubbidite, o di peccato a morte, o d’ubbidienza a 
giustizia? 

Ora, ringraziato sia Iddio, ch’eravate servi del 
peccato; ma avete di cuore ubbidito alla forma 
della dottrina, nella quale siete stati tramutati. 

Ora, essendo stati francati dal peccato, voi siete 
stati fatti servi della giustizia. 

Io parlo nella maniera degli uomini, per la 
debolezza della vostra carne. Perciocchè, siccome 
già prestaste le vostre membra ad esser serve 
alla bruttura, ed all’iniquità, per commetter 
l’iniquità; così ora dovete prestare le vostre 
membra ad esser serve alla giustizia, a 
santificazione. 

Perciocchè, allora che voi eravate servi del 
peccato, voi eravate franchi della giustizia. 

Qual frutto adunque avevate allora nelle cose, 
delle quali ora vi vergognate? poichè la fin 
d’esse è la morte. 

Ma ora, essendo stati francati dal peccato, e 
fatti servi a Dio, voi avete il vostro frutto a 
santificazione, ed alla fine vita eterna. 

Perciocchè il salario del peccato è la morte, ma 
il dono di Dio è la vita eterna, in Cristo Gesù, 
nostro Signore. 

IGNORATE voi, fratelli perciocchè io parlo a 
persone che hanno conoscenza della legge, che la 
legge signoreggia l’uomo per tutto il tempo 
ch’egli è in vita? 

Poichè la donna maritata è, per la legge, 
obbligata al marito, mentre egli vive; ma, se il 
marito muore, ella è sciolta dalla legge del 
marito. 

Perciò, mentre vive il marito, ella sarà 
chiamata adultera, se divien moglie di un altro 
marito; ma, quando il marito è morto, ella è 
liberata da quella legge; talchè non è adultera, 
se divien moglie di un altro marito. 

Così adunque, fratelli miei, ancora voi siete 
divenuti morti alla legge, per lo corpo di Cristo, 
per essere ad un altro, che è risuscitato da’ 
morti, acciocchè noi fruttifichiamo a Dio. 

Perciocchè, mentre eravam nella carne, le 
passioni de’ peccati, le quali erano mosse per 
la legge, operavano nelle nostre membra, per 
fruttificare alla morte. 

Ma ora siamo sciolti della legge, essendo morti a 
quello, nel quale eravam ritenuti; talchè 
serviamo in novità di spirito, e non in 
vecchiezza di lettera. 

Che diremo adunque? che la legge sia peccato? 
Così non sia; anzi, io non avrei conosciuto il 
peccato, se non per la legge; perciocchè io non 
avrei conosciuta la concupiscenza, se la legge non 
dicesse: Non concupire. 

Ma il peccato, presa occasione per questo 
comandamento, ha operata in me ogni concupiscenza. 

Perciocchè, senza la legge, il peccato è morto. 
E tempo fu, che io, senza la legge, era vivente; 
ma, essendo venuto il comandamento, il peccato 
rivisse, ed io morii. 

Ed io trovai che il comandamento, che è a vita, 
esso mi tornava a morte. 

Perciocchè il peccato, presa occasione per lo 
comandamento, m’ingannò, e per quello mi 
uccise. 

Talchè, ben è la legge santa, e il comandamento 
santo, e giusto, e buono. 

Mi è dunque ciò che è buono divenuto morte? 
Così non sia; anzi il peccato mi è divenuto 
morte, acciocchè apparisse esser peccato, 
operandomi la morte per quello che è buono; 
affinchè, per lo comandamento, il peccato sia 
reso estremamente peccante. 

Perciocchè noi sappiamo che la legge è 
spirituale; ma io son carnale, venduto ad esser 
sottoposto al peccato. 

Poichè io non riconosco ciò che io opero; 
perciocchè, non ciò che io voglio quello fo, ma, 
ciò che io odio quello fo. 

Ora, se ciò che io non voglio, quello pur fo, io 
acconsento alla legge ch’ella è buona. 

Ed ora non più io opero quello, anzi l’opera il 
peccato che abita in me. 

Perciocchè io so che in me, cioè nella mia 
carne, non abita alcun bene; poichè ben è in me 
il volere, ma di compiere il bene, io non ne trovo 
il modo. 

Perciocchè, il bene che io voglio, io nol fo; ma 
il male che io non voglio, quello fo. 

Ora, se ciò che io non voglio quello fo, non più 
io opero quello, anzi l’opera il peccato che 
abita in me. 

Io mi trovo adunque sotto questa legge: che 
volendo fare il bene, il male è presso a me. 

Perciocchè io mi diletto nella legge di Dio, 
secondo l’uomo di dentro. 

Ma io veggo un’altra legge nelle mie membra, che 
combatte contro alla legge della mia mente, e mi 
trae in cattività sotto alla legge del peccato, 
che è nelle mie membra. 

Misero me uomo! chi mi trarrà di questo corpo di 
morte? 

Io rendo grazie a Dio, per Gesù Cristo, nostro 
Signore. Io stesso adunque, con la mente, servo 
alla legge di Dio; ma, con la carne, alla legge 
del peccato. 

ORA dunque non vi è alcuna condannazione per 
coloro che sono in Cristo Gesù, i quali non 
camminano secondo la carne, ma secondo lo Spirito. 

Perciocchè la legge dello Spirito della vita in 
Cristo Gesù, mi ha francato dalla legge del 
peccato, e della morte. 

Imperocchè ciò che era impossibile alla legge in 
quanto che per la carne era senza forza, Iddio, 
avendo mandato il suo proprio Figliuolo, in forma 
simigliante alla carne del peccato, ed a motivo 
del peccato, ha condannato il peccato nella carne. 

Acciocchè la giustizia della legge si adempia in 
noi, i quali non camminiamo secondo la carne, ma 
secondo lo Spirito. 

Perciocchè coloro che son secondo la carne, 
pensano, ed hanno l’animo alle cose della carne; 
ma coloro che son secondo lo Spirito, alle cose 
dello Spirito. 

Imperocchè ciò a che la carne pensa, ed ha 
l’animo, è morte; ma ciò a che lo Spirito 
pensa, ed ha l’animo, è vita e pace. 

Poichè il pensiero, e l’affezion della carne è 
inimicizia contro a Dio; perciocchè ella non si 
sottomette alla legge di Dio; imperocchè non pure 
anche può. 

E coloro che son nella carne non possono piacere a 
Dio. 

Or voi non siete nella carne, anzi nello Spirito, 
se pur lo Spirito di Dio abita in voi; ma, se 
alcuno non ha lo Spirito di Cristo, egli non è di 
lui. 

E se Cristo è in voi, ben è il corpo morto per 
lo peccato; ma lo Spirito è vita per la 
giustizia. 

E, se lo Spirito di colui che ha risuscitato Gesù 
da’ morti abita in voi, colui che risuscitò 
Cristo da’ morti vivificherà ancora i vostri 
corpi mortali, per lo suo Spirito, che abita in 
voi. 

Perciò, fratelli, noi siamo debitori, non alla 
carne, per viver secondo la carne. 

Perciocchè, se voi vivete secondo la carne, voi 
morrete; ma, se per lo Spirito mortificate gli 
atti del corpo, voi viverete. 

Poichè, tutti coloro che son condotti per lo 
Spirito di Dio, sono figliuoli di Dio. 

Perciocchè voi non avete di nuovo ricevuto lo 
spirito di servitù, a timore; anzi avete ricevuto 
lo Spirito d’adottazione, per lo quale gridiamo: 
Abba, Padre. 

Quel medesimo Spirito rende testimonianza allo 
spirito nostro, che noi siam figliuoli di Dio. 

E se siam figliuoli, siamo ancora eredi, eredi di 
Dio, e coeredi di Cristo; se pur sofferiamo con 
lui, acciocchè ancora con lui siamo glorificati. 

PERCIOCCHÈ io fo ragione che le sofferenze del 
tempo presente non son punto da agguagliare alla 
gloria che sarà manifestata inverso noi. 

Poichè l’intento, e il desiderio del mondo 
creato aspetta la manifestazione dei figliuoli di 
Dio. 

Perciocchè il mondo creato è stato sottoposto 
alla vanità non di sua propria inclinazione, ma 
per colui che l’ha sottoposto ad essa, 

con la speranza che il mondo creato ancora sarà 
liberato dalla servitù della corruzione, e messo 
nella libertà della gloria de’ figliuoli di 
Dio. 

Perciocchè noi sappiamo che fino ad ora tutto il 
mondo creato geme insieme, e travaglia. 

E non solo esso, ma ancora noi stessi, che abbiamo 
le primizie dello Spirito; noi stessi, dico, 
gemiamo, in noi medesimi, aspettando 
l’adottazione, la redenzion del nostro corpo. 

Perciocchè noi siamo salvati per isperanza; or la 
speranza la qual si vede non è speranza; 
perciocchè, perchè spererebbe altri ancora ciò 
ch’egli vede? 

E se speriamo quello che non veggiamo, noi 
l’aspettiamo con pazienza. 

Parimente ancora lo Spirito solleva le nostre 
debolezze; perciocchè noi non sappiamo ciò che 
dobbiam pregare, come si conviene; ma lo Spirito 
interviene egli stesso per noi con sospiri 
ineffabili. 

E colui che investiga i cuori conosce qual sia il 
sentimento, e l’affetto dello Spirito; poichè 
esso interviene per li santi, secondo Iddio. 

Or noi sappiamo che tutte le cose cooperano al 
bene, a coloro che amano Iddio; i quali son 
chiamati secondo il suo proponimento. 

Perciocchè coloro che egli ha innanzi conosciuti, 
li ha eziandio predestinati ad esser conformi 
all’immagine del suo Figliuolo; acciocchè egli 
sia il primogenito fra molti fratelli. 

E coloro ch’egli ha predestinati, essi ha 
eziandio chiamati; e coloro ch’egli ha chiamati, 
essi ha eziandio giustificati; e coloro ch’egli 
ha giustificati, essi ha eziandio glorificati. 

CHE diremo noi adunque a queste cose? Se Iddio è 
per noi, chi sarà contro a noi? 

Colui certo, che non ha risparmiato il suo proprio 
Figliuolo, anzi l’ha dato per tutti noi, come 
non ci donerebbe egli ancora tutte le cose con 
lui? 

Chi farà accusa contro agli eletti di Dio? Iddio 
è quel che giustifica. 

Chi sarà quel che li condanni? Cristo è quel che 
è morto, ed oltre a ciò ancora è risuscitato; 
il quale eziandio è alla destra di Dio, il quale 
eziandio intercede per noi. 

Chi ci separerà dall’amor di Cristo? sarà egli 
afflizione, o distretta, o persecuzione, o fame, o 
nudità, o pericolo, o spada? 

Siccome è scritto: Per amor di te tuttodì siamo 
fatti morire; noi siamo stati reputati come pecore 
del macello. 

Anzi, in tutte queste cose noi siam di gran lunga 
vincitori per colui che ci ha amati. 

Perciocchè io son persuaso, che nè morte, nè 
vita, nè angeli, nè principati, nè podestà, 
nè cose presenti, nè cose future; 

nè altezza, nè profondità, nè alcuna altra 
creatura, non potrà separarci dall’amor di Dio, 
ch’è in Cristo Gesù, nostro Signore. 

IO dico verità in Cristo, io non mento, 
rendendomene insieme testimonianza la mia 
coscienza per lo Spirito Santo: 

che io ho gran tristezza, e continuo dolore nel 
cuor mio. 

Perciocchè desidererei d’essere io stesso 
anatema, riciso da Cristo, per li miei fratelli, 
miei parenti secondo la carne; 

i quali sono Israeliti, de’ quali è 
l’adottazione, e la gloria, e i patti, e la 
costituzion della legge, e il servigio divino, e 
le promesse; 

de’ quali sono i padri, e de’ quali è uscito, 
secondo la carne, il Cristo, il quale è sopra 
tutti Iddio benedetto in eterno. Amen. 

TUTTAVIA non è che la parola di Dio sia caduta a 
terra; poichè non tutti coloro che son 
d’Israele, sono Israele. 

Ed anche, perchè son progenie d’Abrahamo, non 
sono però tutti figliuoli; anzi: In Isacco ti 
sarà nominata progenie. 

Cioè: non quelli che sono i figliuoli della 
carne, son figliuoli di Dio; ma i figliuoli della 
promessa son reputati per progenie. 

Perciocchè questa fu la parola della promessa: In 
questa medesima stagione io verrò, e Sara avrà 
un figliuolo. 

E non solo Abrahamo, ma ancora Rebecca, avendo 
conceputo d’un medesimo, cioè d’Isacco nostro 
padre, udì questo. 

Perciocchè, non essendo ancor nati i figliuoli, e 
non avendo fatto bene o male alcuno acciocchè il 
proponimento di Dio secondo l’elezione dimorasse 
fermo, non per le opere, ma per colui che chiama, 
le fu detto: 

Il maggiore servirà al minore, 

secondo ch’egli è scritto: Io ho amato 
Giacobbe, ed ho odiato Esaù. 

Che diremo adunque? Evvi egli iniquità in Dio? 
Così non sia. 

Perciocchè egli dice a Mosè: Io avrò mercè di 
chi avrò mercè, e farò misericordia a chi farò 
misericordia. 

Egli non è adunque di chi vuole, nè di chi 
corre, ma di Dio che fa misericordia. 

Poichè la scrittura dice a Faraone: Per questo 
stesso ti ho suscitato, per mostrare in te la mia 
potenza, ed acciocchè il mio nome sia predicato 
per tutta la terra. 

Così, egli fa misericordia a chi egli vuole, e 
indura chi egli vuole. 

Tu mi dirai adunque: Perchè si cruccia egli 
ancora? perciocchè, chi può resistere alla sua 
volontà? 

Anzi, o uomo, chi sei tu, che replichi a Dio? la 
cosa formata dirà ella al formatore: Perchè mi 
hai fatta così? 

Non ha il vasellaio la podestà sopra l’argilla, 
da fare d’una medesima massa un vaso ad onore, 
ed un altro a disonore? 

Quanto meno se, volendo Iddio mostrar la sua ira, 
e far conoscere il suo potere, pure ha comportati 
con molta pazienza i vasi dell’ira, composti a 
perdizione? 

Acciocchè ancora facesse conoscere le ricchezze 
della sua gloria sopra i vasi della misericordia, 
i quali egli ha innanzi preparati a gloria? 

I quali eziandio ha chiamati, cioè noi, non sol 
d’infra i Giudei, ma anche d’infra i Gentili. 

Siccome ancora egli dice in Osea: Io chiamerò Mio 
popolo, quel che non è mio popolo; ed Amata, 
quella che non è amata. 

Ed avverrà che là dove era loro stato detto: Voi 
non siete mio popolo, saranno chiamati Figliuoli 
dell’Iddio vivente. 

Ma Isaia sclama intorno ad Israele: Avvegnachè il 
numero de’ figliuoli d’Israele fosse come la 
rena del mare, il rimanente solo sarà salvato. 

Perciocchè il Signore definisce e decide il fatto 
con giustizia; il Signore farà una decisione 
sopra la terra. 

E come Isaia avea innanzi detto: Se il Signor 
degli eserciti non ci avesse lasciato qualche 
seme, saremmo divenuti come Sodoma, e simili a 
Gomorra. 

Che diremo adunque? Che i Gentili, che non 
procacciavano la giustizia, hanno ottenuta la 
giustizia; anzi la giustizia che è per la fede. 

Ma che Israele, che procacciava la legge della 
giustizia non è pervenuto alla legge della 
giustizia. 

Perchè? perciocchè egli non l’ha procacciata 
per la fede, ma come per le opere della legge; 
perciocchè si sono intoppati nella pietra 
dell’intoppo. 

Siccome è scritto: Ecco, io pongo in Sion una 
pietra d’intoppo, ed un sasso d’incappo; ma 
chiunque crede in esso non sarà svergognato. 

FRATELLI, l’affezion del mio cuore, e la 
preghiera che io fo a Dio per Israele, è a sua 
salute. 

Perciocchè io rendo loro testimonianza che hanno 
lo zelo di Dio, ma non secondo conoscenza. 

Poichè, ignorando la giustizia di Dio, e cercando 
di stabilir la lor propria giustizia, non si sono 
sottoposti alla giustizia di Dio. 

Perciocchè il fin della legge è Cristo, in 
giustizia ad ogni credente. 

Poichè Mosè descrive così la giustizia che è 
per la legge: Che l’uomo, che avrà fatte quelle 
cose, vivrà per esse. 

Ma la giustizia, che è per la fede, dice così: 
Non dir nel cuor tuo: Chi salirà in cielo? 
Quest’è trarre Cristo a basso. 

Ovvero: Chi scenderà nell’abisso? Quest’è 
ritrarre Cristo da’ morti. 

Ma, che dice ella? La parola è presso di te, 
nella tua bocca, e nel tuo cuore. Quest’è la 
parola della fede, la qual noi predichiamo. 

Che se tu confessi con la tua bocca il Signore 
Gesù, e credi nel tuo cuore che Iddio l’ha 
risuscitato da’ morti, sarai salvato. 

Poichè col cuore si crede a giustizia, e con la 
bocca si fa confessione a salute. 

Perciocchè la scrittura dice: Chiunque crede in 
lui non sarà svergognato. 

Poichè non vi è distinzione di Giudeo, e di 
Greco; perciocchè uno stesso è il Signor di 
tutti, ricco inverso tutti quelli che 
l’invocano. 

Imperocchè, chiunque avrà invocato il nome del 
Signore, sarà salvato. 

Come adunque invocheranno essi colui, nel quale 
non hanno creduto? e come crederanno in colui, del 
quale non hanno udito parlare? e come udiranno, se 
non v’è chi predichi? 

E come predicherà altri, se non è mandato? 
Siccome è scritto: Quanto son belli i piedi di 
coloro che evangelizzano la pace, che 
evangelizzano le cose buone! 

Ma tutti non hanno ubbidito all’evangelo; 
perciocchè Isaia dice: Signore, chi ha creduto 
alla nostra predicazione? 

La fede adunque è dall’udito, e l’udito è 
per la parola di Dio. 

Ma io dico: Non hanno eglino udito? Anzi, il lor 
suono è uscito per tutta la terra; e le lor 
parole fino agli estremi termini del mondo. 

Ma io dico: Israele non ha egli avuto alcun 
conoscimento? Mosè dice il primo: Io vi moverò a 
gelosia per una nazione che non è nazione; io vi 
provocherò a sdegno per una gente stolta. 

E Isaia arditamente dice: Io sono stato trovato da 
coloro che non mi cercavano; son chiaramente 
apparito a coloro che non mi domandavano. 

Ma, intorno ad Israele, dice: Io ho tutto il dì 
stese le mani verso un popolo disubbidiente e 
contradicente. 

IO dico adunque: Ha Iddio rigettato il suo popolo? 
Così non sia; perciocchè io ancora sono 
Israelita, della progenie d’Abrahamo, della 
tribù di Beniamino. 

Iddio non ha rigettato il suo popolo, il quale 
egli ha innanzi conosciuto. Non sapete voi ciò 
che la scrittura dice nella storia di Elia? come 
egli si richiama a Dio contro ad Israele, dicendo: 

Signore, hanno uccisi i tuoi profeti, ed hanno 
distrutti i tuoi altari, ed io son rimasto solo; 
ed anche cercano l’anima mia? 

Ma, che gli disse la voce divina? Io mi son 
riserbato settemila uomini, che non han piegato il 
ginocchio all’idolo di Baal. 

Così adunque ancora nel tempo presente è stato 
lasciato alcun rimanente, secondo l’elezion 
della grazia. 

E se è per grazia, non è più per opere; 
altrimenti, grazia non è più grazia; ma, se è 
per opere, non è più grazia; altrimenti, opera 
non è più opera. 

Che dunque? Israele non ha ottenuto quel ch’egli 
cerca; ma l’elezione l’ha ottenuto, e gli 
altri sono stati indurati, infino a questo giorno. 

Secondo ch’egli è scritto: Iddio ha loro dato 
uno spirito di stordimento, occhi da non vedere, 
ed orecchi da non udire. 

E Davide dice: Sia la lor mensa loro in laccio, ed 
in rete, ed in intoppo, ed in retribuzione. 

Sieno i loro occhi oscurati da non vedere, e piega 
loro del continuo il dosso. 

Io dico adunque: Si son eglino intoppati 
acciocchè cadessero? Così non sia; anzi, per la 
lor caduta è avvenuta la salute a’ Gentili, per 
provocarli a gelosia. 

Ora, se la lor caduta è la ricchezza del mondo, e 
la lor diminuzione la ricchezza de’ Gentili, 
quanto più lo sarà la lor pienezza? 

Perciocchè io parlo a voi Gentili; in quanto 
certo sono apostolo de’ Gentili, io onoro il mio 
ministerio; 

per provare se in alcuna maniera posso provocare a 
gelosia que’ della mia carne, e salvare alcuni 
di loro. 

Perciocchè, se il lor rigettamento è la 
riconciliazione del mondo, qual sarà la loro 
ammissione, se non vita da’ morti? 

Ora, se le primizie son sante, la massa ancora è 
santa; e se la radice è santa, i rami ancora son 
santi. 

E se pure alcuni de’ rami sono stati troncati, e 
tu, essendo ulivastro, sei stato innestato in 
luogo loro, e fatto partecipe della radice, e 
della grassezza dell’ulivo; 

non gloriarti contro a’ rami; e se pur tu ti 
glorii contro a loro, tu non porti la radice, ma 
la radice porta te. 

Forse adunque dirai: I rami sono stati troncati, 
acciocchè io fossi innestato. 

Bene; sono stati troncati per l’incredulità, e 
tu stai ritto per la fede; non superbir 
nell’animo tuo, ma temi. 

Perciocchè, se Iddio non ha risparmiati i rami 
naturali, guarda che talora te ancora non 
risparmi. 

Vedi adunque la benignità, e la severità di Dio: 
la severità, sopra coloro che son caduti; e la 
benignità, inverso te, se pur tu perseveri nella 
benignità; altrimenti, tu ancora sarai reciso. 

E quelli ancora, se non perseverano 
nell’incredulità, saranno innestati; 
perciocchè Iddio è potente da innestarli di 
nuovo. 

Imperocchè, se tu sei stato tagliato dall’ulivo 
che di natura era salvatico, e sei fuor di natura 
stato innestato nell’ulivo domestico; quanto 
più costoro, che son rami naturali, saranno 
innestati nel proprio ulivo? 

Perciocchè io non voglio, fratelli, che ignoriate 
questo misterio acciocchè non siate presuntuosi 
in voi stessi, che induramento è avvenuto in 
parte ad Israele, finchè la pienezza de’ 
Gentili sia entrata. 

E così tutto Israele sarà salvato, secondo 
ch’egli è scritto: Il Liberatore verrà di 
Sion, e torrà d’innanzi a sè l’empietà di 
Giacobbe. 

E questo sarà il patto che avranno da me, quando 
io avrò tolti via i lor peccati. 

Ben son essi nemici, quant’è all’evangelo, 
per voi; ma quant’è all’elezione, sono amati 
per i padri. 

Perciocchè i doni, e la vocazione di Dio son 
senza pentimento. 

Imperocchè, siccome ancora voi già eravate 
disubbidienti a Dio; ma ora avete ottenuta 
misericordia, per la disubbidienza di costoro; 

così ancora costoro al presente sono stati 
disubbidienti; acciocchè, per la misericordia che 
vi è stata fatta, essi ancora ottengano 
misericordia. 

Perciocchè Iddio ha rinchiusi tutti in 
disubbidienza, acciocchè faccia misericordia a 
tutti. 

O PROFONDITÀ di ricchezze, e di sapienza, e di 
conoscimento di Dio! quanto è impossibile di 
rinvenire i suoi giudicii, e d’investigar le sue 
vie! 

Perciocchè chi ha conosciuta la mente del 
Signore? o chi è stato suo consigliere? 

O chi gli ha dato il primiero, e gliene sarà 
fatta retribuzione? 

Poichè da lui, e per lui, e per amor di lui, sono 
tutte le cose. A lui sia la gloria in eterno. 
Amen. 

IO vi esorto adunque, fratelli, per le compassioni 
di Dio, che voi presentiate i vostri corpi, il 
vostro razional servigio, in ostia vivente, santa, 
accettevole a Dio. 

E non vi conformiate a questo secolo, anzi siate 
trasformati per la rinnovazion della vostra mente; 
acciocchè proviate qual sia la buona, 
accettevole, e perfetta volontà di Dio. 

Perciocchè io, per la grazia che mi è stata 
data, dico a ciascuno che è fra voi: che non 
abbia alcun sentimento sopra ciò che conviene 
avere; anzi senta a sobrietà, secondo che Iddio 
ha distribuita a ciascuno la misura della fede. 

Perciocchè, siccome in uno stesso corpo abbiam 
molte membra, e tutte le membra non hanno una 
medesima operazione, 

così noi, che siam molti, siamo un medesimo corpo 
in Cristo; e ciascun di noi è membro l’uno 
dell’altro. 

Ora, avendo noi doni differenti, secondo la grazia 
che ci è stata data, se abbiam profezia, 
profetizziamo secondo la proporzion della fede; 

se ministerio, attendiamo al ministerio; parimente 
il dottore attenda all’insegnare; 

e colui che esorta, attenda all’esortare; colui 
che distribuisce, faccialo in semplicità; colui 
che presiede, con diligenza; colui che fa opere 
pietose, con allegrezza. 

LA carità sia senza simulazione; abborrite il 
male, ed attenetevi fermamente al bene. 

Siate inclinati ed avervi gli uni agli altri 
affezione per amor fraterno; prevenite gli uni gli 
altri nell’onore. 

Non siate pigri nello zelo; siate ferventi nello 
Spirito, serventi al Signore; 

allegri nella speranza, pazienti 
nell’afflizione, perseveranti nell’orazione; 

comunicanti a’ bisogni de’ santi, procaccianti 
l’ospitalità. 

Benedite quelli che vi perseguitano; benediteli, e 
non li maledite. 

Rallegratevi con quelli che sono allegri, piangete 
con quelli che piangono. 

Abbiate fra voi un medesimo sentimento; non 
abbiate l’animo alle cose alte, ma accomodatevi 
alle basse; non siate savi secondo voi stessi. 

Non rendete ad alcuno male per male; procurate 
cose oneste nel cospetto di tutti gli uomini. 

S’egli è possibile, e quanto è in voi, vivete 
in pace con tutti gli uomini. 

Non fate le vostre vendette, cari miei; anzi date 
luogo all’ira di Dio; perciocchè egli è 
scritto: A me la vendetta, io renderò la 
retribuzione, dice il Signore. 

Se dunque il tuo nemico ha fame, dagli da 
mangiare; se ha sete, dagli da bere; perciocchè, 
facendo questo, tu raunerai de’ carboni accesi 
sopra il suo capo. 

Non esser vinto dal male, anzi vinci il male per 
il bene. 

OGNI persona sia sottoposta alle podestà 
superiori; perciocchè non vi è podestà se non 
da Dio; e le podestà che sono, son da Dio 
ordinate. 

Talchè chi resiste alla podestà, resiste 
all’ordine di Dio; e quelli che vi resistono ne 
riceveranno giudicio sopra loro. 

Poichè i magistrati non sono di spavento alle 
buone opere, ma alle malvage; ora, vuoi tu non 
temer della podestà? fa’ ciò che è bene, e tu 
avrai lode da essa. 

Perciocchè il magistrato è ministro di Dio per 
te, nel bene; ma, se tu fai male, temi, 
perciocchè egli non porta indarno la spada; 
poichè egli è ministro di Dio, vendicatore in 
ira contro a colui che fa ciò che è male. 

Perciò convien di necessità essergli soggetto, 
non solo per l’ira, ma ancora per la coscienza. 

Poichè per questa cagione ancora pagate i 
tributi; perciocchè essi son ministri di Dio, 
vacando del continuo a questo stesso. 

Rendete adunque a ciascuno il debito; il tributo, 
a chi dovete il tributo; la gabella, a chi la 
gabella; il timore, a chi il timore; l’onore, a 
chi l’onore. 

NON dobbiate nulla ad alcuno, se non di amarvi gli 
uni gli altri; perciocchè, chi ama altrui ha 
adempiuta la legge. 

Poichè questi comandamenti: Non commettere 
adulterio, Non uccidere, Non rubare, Non dir falsa 
testimonianza, Non concupire, e se v’è alcun 
altro comandamento, sono sommariamente compresi in 
questo detto: Ama il tuo prossimo come te stesso. 

La carità non opera male alcuno contro al 
prossimo; l’adempimento adunque della legge è 
la carità. 

E questo vie più dobbiam fare, veggendo il tempo; 
perciocchè egli è ora che noi ci risvegliamo 
omai dal sonno; poichè la salute è ora più 
presso di noi, che quando credemmo. 

La notte è avanzata, e il giorno è vicino; 
gettiamo adunque via le opere delle tenebre, e 
siam vestiti degli arnesi della luce. 

Camminiamo onestamente, come di giorno; non in 
pasti, ed ebbrezze; non in letti, e lascivie; non 
in contesa, ed invidia. 

Anzi siate rivestiti del Signor Gesù Cristo, e 
non abbiate cura della carne a concupiscenze. 

OR accogliete quel che è debole in fede; ma non 
già a quistioni di dispute. 

L’uno crede di poter mangiar d’ogni cosa; ma 
l’altro, che è debole, mangia dell’erbe. 

Colui che mangia non isprezzi colui che non 
mangia, e colui che non mangia non giudichi colui 
che mangia; poichè Iddio l’ha preso a sè. 

Chi sei tu, che giudichi il famiglio altrui? egli 
sta ritto, o cade, al suo proprio Signore, ma 
sarà raffermato, perciocchè Iddio è potente da 
raffermarlo. 

L’uno stima un giorno più che l’altro; e 
l’altro stima tutti i giorni pari; ciascuno sia 
appieno accertato nella sua mente. 

Chi ha divozione al giorno ve l’ha al Signore; e 
chi non ha alcuna divozione al giorno non ve 
l’ha al Signore. E chi mangia, mangia al 
Signore; perciocchè egli rende grazie a Dio; e 
chi non mangia non mangia al Signore, e pur rende 
grazie a Dio. 

Poichè niun di noi vive a sè stesso, nè muore a 
sè stesso. 

Perciocchè, se pur viviamo, viviamo al Signore; e 
se moriamo, moriamo al Signore; dunque, o che 
viviamo, o che moriamo, siamo del Signore. 

Imperocchè a questo fine Cristo è morto, e 
risuscitato, e tornato a vita, acciocchè egli 
signoreggi e sopra i morti, e sopra e vivi. 

Or tu, perchè giudichi il tuo fratello? ovvero tu 
ancora, perchè sprezzi il tuo fratello? poichè 
tutti abbiamo a comparire davanti al tribunal di 
Cristo. 

Perciocchè egli è scritto: Come io vivo, dice il 
Signore, ogni ginocchio si piegherà davanti a me, 
ed ogni lingua darà gloria a Dio. 

Così adunque ciascun di noi renderà ragion di 
sè stesso a Dio. 

PERCIÒ, non giudichiamo più gli uni gli altri; 
ma più tosto giudicate questo, di non porre 
intoppo, o scandalo al fratello. 

Io so, e son persuaso nel Signor Gesù, che niuna 
cosa per sè stessa è immonda; ma, a chi stima 
alcuna cosa essere immonda, ad esso è immonda. 

Ma, se il tuo fratello è contristato per lo cibo, 
tu non cammini più secondo carità; non far, col 
tuo cibo, perir colui per cui Cristo è morto. 

Il vostro bene adunque non sia bestemmiato. 

Perciocchè il regno di Dio non è vivanda, nè 
bevanda; ma giustizia, e pace, e letizia nello 
Spirito Santo. 

Perciocchè, chi in queste cose serve a Cristo è 
grato a Dio, ed approvato dagli uomini. 

Procacciamo adunque le cose che son della pace, e 
della scambievole edificazione. 

Non disfar l’opera di Dio per la vivanda; ben 
sono tutte le cose pure; ma vi è male per 
l’uomo che mangia con intoppo. 

Egli è bene non mangiar carne, e non ber vino, e 
non far cosa alcuna, nella quale il tuo fratello 
s’intoppa, o è scandalezzato, o è debole. 

Tu, hai tu fede? abbila in te stesso, davanti a 
Dio; beato chi non condanna sè stesso in ciò 
ch’egli discerne. 

Ma colui che sta in dubbio, se mangia, è 
condannato; perciocchè non mangia con fede; or 
tutto ciò che non è di fede è peccato. 

OR noi, che siam forti, dobbiam comportare le 
debolezze de’ deboli, e non compiacere a noi 
stessi. 

Ciascun di noi compiaccia al prossimo, nel bene, 
ad edificazione. 

Poichè Cristo ancora non ha compiaciuto a sè 
stesso, anzi ha fatto come è scritto: Gli 
oltraggi di coloro che ti oltraggiano son caduti 
sopra me. 

Perciocchè tutte le cose, che furono già innanzi 
scritte, furono scritte per nostro ammaestramento; 
acciocchè, per la pazienza, e per la consolazione 
delle scritture, noi riteniamo la speranza. 

Or l’Iddio della pazienza, e della consolazione, 
vi dia d’avere un medesimo sentimento fra voi, 
secondo Cristo Gesù. 

Acciocchè, di pari consentimento, d’una stessa 
bocca, glorifichiate Iddio, che è Padre del 
nostro Signor Gesù Cristo. 

Perciò, accoglietevi gli uni gli altri, siccome 
ancora Cristo ci ha accolti nella gloria di Dio. 

Or io dico, che Cristo è stato ministro della 
circoncisione, per dimostrar la verità di Dio, 
compiendo le promesse fatte a’ padri. 

E perchè i Gentili glorifichino Iddio per la sua 
misericordia, siccome è scritto: Per questo io ti 
celebrerò fra le Genti, e salmeggerò al tuo 
nome. 

Ed altrove la scrittura dice: Rallegratevi, o 
Genti, col suo popolo. 

Ed altrove: Tutte le Genti, lodate il Signore; e 
voi, popoli tutti, celebratelo. 

Ed altrove Isaia dice: Vi sarà la radice di 
Iesse, e colui che sorgerà per regger le Genti; 
le nazioni spereranno in lui. 

Or l’Iddio della speranza vi riempia d’ogni 
allegrezza e pace, credendo; acciocchè abbondiate 
nella speranza, per la forza dello Spirito Santo. 

ORA, fratelli miei, io stesso son persuaso di voi, 
che voi ancora siete pieni di bontà, ripieni 
d’ogni conoscenza, sufficienti eziandio ad 
ammonirvi gli uni gli altri. 

Ma, fratelli, io vi ho scritto alquanto più 
arditamente, come per ricordo, per la grazia che 
mi è stata data da Dio, 

per esser ministro di Gesù Cristo presso i 
Gentili, adoperandomi nel sacro servigio 
dell’evangelo di Dio, acciocchè l’offerta 
de’ Gentili sia accettevole, santificata per lo 
Spirito Santo. 

Io ho adunque di che gloriarmi in Cristo Gesù, 
nelle cose che appartengono al servigio di Dio. 

Perciocchè io non saprei dir cosa che Cristo non 
abbia operata per me, per l’ubbidienza de’ 
Gentili, per parola e per opera; 

con potenza di segni e di prodigi; con la virtù 
dello Spirito di Dio; talchè, da Gerusalemme, e 
da’ luoghi d’intorno infino all’Illirico, io 
ho compiuto il servigio dell’evangelo di Cristo. 

Avendo ancora in certo modo l’ambizione di 
evangelizzare, non dove fosse già stata fatta 
menzion di Cristo; per non edificar sopra il 
fondamento altrui. 

Ma, come è scritto: Coloro a’ quali non è 
stato annunziato nulla di lui lo vedranno; e 
coloro che non ne hanno udito parlare 
l’intenderanno. 

Per la qual cagione ancora sono spesse volte stato 
impedito di venire a voi. 

Ma ora, non avendo più luogo in queste contrade, 
ed avendo già da molti anni gran desiderio di 
venire a voi, 

quando andrò in Ispagna, verrò a voi; 
perciocchè io spero, passando, di vedervi, e 
d’esser da voi accompagnato fin là, dopo che 
prima mi sarò in parte saziato di voi. 

Ora al presente io vo in Gerusalemme, per 
sovvenire a’ santi. 

Perciocchè a que’ di Macedonia, e d’Acaia, è 
piaciuto di far qualche contribuzione per li 
poveri d’infra i santi, che sono in Gerusalemme. 

È, dico, lor piaciuto di farlo; ed anche son loro 
debitori, perciocchè, se i Gentili hanno 
partecipato ai lor beni spirituali, debbono 
altresì sovvenir loro ne’ carnali. 

Appresso adunque che io avrò compiuto questo, ed 
avrò lor consegnato questo frutto, io andrò in 
Ispagna, passando da voi. 

Or io so che, venendo a voi, verrò con pienezza 
di benedizione dell’evangelo di Cristo. 

Or io vi prego, fratelli, per lo Signor nostro 
Gesù Cristo, e per la carità dello Spirito, che 
combattiate meco presso Iddio per me, nelle vostre 
orazioni; 

acciocchè io sia liberato da’ ribelli, che son 
nella Giudea; e che il mio ministerio, che è per 
Gerusalemme, sia accettevole a’ santi. 

Acciocchè se piace a Dio, io venga con allegrezza 
a voi, e sia ricreato con voi. 

Or l’Iddio della pace sia con tutti voi. Amen. 

OR io vi raccomando Febe, nostra sorella, che è 
diaconessa della chiesa che è in Cencrea. 

Acciocchè voi l’accogliate nel Signore, come si 
conviene a’ santi, e le sovveniate in qualunque 
cosa avrà bisogno di voi; perciocchè ella è 
stata protettrice di molti, e di me stesso ancora. 

Salutate Priscilla, ed Aquila, miei compagni 
d’opera in Cristo Gesù. 

I quali hanno, per la vita mia, esposto il lor 
proprio collo; a’ quali non io solo, ma ancora 
tutte le chiese de’ Gentili, rendono grazie. 

Salutate ancora la chiesa che è nella lor casa, 
salutate il mio caro Epeneto, il quale è le 
primizie dell’Acaia in Cristo. 

Salutate Maria, la quale si è molto affaticata 
per noi. 

Salutate Andronico e Giunia, miei parenti, e miei 
compagni di prigione, i quali son segnalati fra 
gli apostoli, ed anche sono stati innanzi a me in 
Cristo. 

Salutate Amplia, caro mio nel Signore. 

Salutate Urbano, nostro compagno d’opera in 
Cristo; e il mio caro Stachi. 

Salutate Apelle, che è approvato in Cristo. 
Salutate que’ di casa di Aristobulo. 

Salutate Erodione, mio parente. Salutate que’ di 
casa di Narcisso che son nel Signore. 

Salutate Trifena, e Trifosa, le quali si 
affaticano nel Signore. Salutate la cara Perside, 
la quale si è molto affaticata nel Signore. 

Salutate Rufo, che è eletto nel Signore, e la 
madre sua, e mia. 

Salutate Asincrito, Flegonte, Erma, Patroba, Erme, 
e i fratelli che son con loro. 

Salutate Filologo, e Giulia, e Nereo, e la sua 
sorella; ed Olimpa, e tutti i santi che son con 
loro. 

Salutatevi gli uni gli altri con un santo bacio; 
le chiese di Cristo vi salutano. 

Or io vi esorto, fratelli, che prendiate guardia a 
coloro che commettono le dissensioni, e gli 
scandali, contro alla dottrina, la quale avete 
imparata; e che vi ritiriate da essi. 

Perciocchè tali non servono al nostro Signor 
Gesù Cristo, ma al proprio ventre; e con dolce e 
lusinghevol parlare, seducono i cuori de’ 
semplici. 

Poichè la vostra ubbidienza è divolgata fra 
tutti; laonde io mi rallegro per cagion vostra; or 
io desidero che siate savi al bene; e semplici al 
male. 

Or l’Iddio della pace triterà tosto Satana 
sotto a’ vostri piedi. La grazia del Signor 
nostro Gesù Cristo sia con voi. Amen. 

Timoteo, mio compagno d’opera, e Lucio, e 
Giason, e Sosipatro, miei parenti, vi salutano. 

Io Terzio, che ho scritta questa epistola, vi 
saluto nel Signore. 

Gaio, albergator mio, e di tutta la chiesa, vi 
saluta. Erasto, il camarlingo della città, e il 
fratello Quarto, vi salutano. 

La grazia del nostro Signor Gesù Cristo sia con 
tutti voi. Amen. 

Or a colui che vi può raffermare, secondo il mio 
evangelo, e la predicazione di Gesù Cristo, 
secondo la rivelazion del misterio, celato per 
molti secoli addietro, 

ed ora manifestato, e dato a conoscere fra tutte 
le Genti, per le scritture profetiche, secondo il 
comandamento dell’eterno Dio, all’ubbidienza 
della fede; 

a Dio, sol savio, sia la gloria in eterno, per 
Gesù Cristo. Amen. 

PAOLO, chiamato ad essere apostolo di Gesù 
Cristo, per la volontà di Dio, e il fratello 
Sostene; 

alla chiesa di Dio, la quale è in Corinto, a’ 
santificati in Gesù Cristo, chiamati santi; 
insieme con tutti coloro, i quali in qualunque 
luogo invocano il nome di Gesù Cristo, Signor di 
loro, e di noi; 

grazia, e pace a voi, da Dio, nostro Padre, e dal 
Signor Gesù Cristo. 

Io del continuo rendo grazie di voi all’Iddio 
mio, per la grazia di Dio che vi è stata data in 
Cristo Gesù. 

Perciocchè in lui siete stati arricchiti in ogni 
cosa, in ogni dono di parola, e in ogni 
conoscenza; 

secondo che la testimonianza di Cristo è stata 
confermata fra voi. 

Talchè non vi manca dono alcuno, aspettando la 
manifestazione del Signor nostro Gesù Cristo; 

il quale eziandio vi confermerà infino al fine, 
acciocchè siate senza colpa nel giorno del nostro 
Signor Gesù Cristo. 

Fedele è Iddio, dal quale siete stati chiamati 
alla comunione del suo Figliuolo Gesù Cristo, 
nostro Signore. 

ORA, fratelli, io vi esorto, per lo nome del 
nostro Signor Gesù Cristo, che abbiate tutti un 
medesimo parlare, e che non vi sieno fra voi 
scismi; anzi che siate uniti insieme in una 
medesima mente, e in un medesimo sentire. 

Perciocchè, fratelli miei, mi è stato di voi 
significato da que’ di casa Cloe, che vi son fra 
voi delle contenzioni. 

Or questo voglio dire, che ciascun di voi dice: Io 
son di Paolo, ed io di Apollo, ed io di Cefa ed io 
di Cristo. 

Cristo è egli diviso? Paolo è egli stato 
crocifisso per voi? ovvero siete voi stati 
battezzati nel nome di Paolo? 

Io ringrazio Iddio, che io non ho battezzato alcun 
di voi, fuori che Crispo e Gaio; 

acciocchè alcuno non dica ch’io abbia 
battezzato nel mio nome. 

Ho battezzata ancora la famiglia di Stefana; nel 
rimanente, non so se ho battezzato alcun altro. 

PERCIOCCHÈ Cristo non mi ha mandato per 
battezzare, ma per evangelizzare; non in sapienza 
di parlare, acciocchè la croce di Cristo non sia 
resa vana. 

Perciocchè la parola della croce è ben pazzia a 
coloro che periscono; ma a noi, che siam salvati, 
è la potenza di Dio. 

Poichè egli è scritto: Io farò perir la 
sapienza dei savi, ed annullerò l’intendimento 
degl’intendenti. 

Dov’è alcun savio? dov’è alcuno scriba? 
dov’è alcun ricercatore di questo secolo? non 
ha Iddio resa pazza la sapienza di questo mondo? 

Perciocchè, poichè nella sapienza di Dio, il 
mondo non ha conosciuto Iddio per la sapienza, è 
piaciuto a Dio di salvare i credenti per la pazzia 
della predicazione. 

Poichè e i Giudei chieggono segno, e i Greci 
cercano sapienza. 

Ma noi predichiamo Cristo crocifisso, che è 
scandalo a’ Giudei, e pazzia a’ Greci. 

Ma a coloro che son chiamati, Giudei e Greci, noi 
predichiam Cristo, potenza di Dio, e sapienza di 
Dio. 

Poichè la pazzia di Dio è più savia che gli 
uomini, e la debolezza di Dio più forte che gli 
uomini. 

Perciocchè, fratelli, vedete la vostra vocazione; 
che non siete molti savi secondo la carne, non 
molti potenti, non molti nobili. 

Anzi Iddio ha scelte le cose pazze del mondo, per 
isvergognare le savie. E Iddio ha scelte le cose 
deboli del mondo, per isvergognare le forti. 

E Iddio ha scelte le cose ignobili del mondo, e le 
cose spregevoli, e le cose che non sono, per 
ridurre al niente quelle che sono. 

Acciocchè niuna carne si glorii nel cospetto di 
Dio. 

Or da lui voi siete in Cristo Gesù, il quale ci 
è stato fatto da Dio sapienza, e giustizia, e 
santificazione, e redenzione; 

acciocchè, siccome è scritto: Chi si gloria, si 
glorii nel Signore. 

ED io, fratelli, quando venni a voi, venni, non 
con eccellenza di parlare, o di sapienza, 
annunziandovi la testimonianza di Dio. 

Perciocchè io non mi era proposto di sapere altro 
fra voi, se non Gesù Cristo, ed esso crocifisso. 

Ed io sono stato presso di voi con debolezza, e 
con timore, e gran tremore. 

E la mia parola, e la mia predicazione non è 
stata con parole persuasive dell’umana sapienza; 
ma con dimostrazione di Spirito e di potenza. 

Acciocchè la vostra fede non sia in sapienza 
d’uomini, ma in potenza di Dio. 

Or noi ragioniamo sapienza fra gli uomini 
compiuti; ed una sapienza, che non è di questo 
secolo, nè de’ principi di questo secolo, i 
quali son ridotti al niente. 

Ma ragioniamo in misterio la sapienza di Dio 
occulta, la quale Iddio ha innanzi i secoli 
determinata a nostra gloria. 

La quale niuno de’ principi di questo secolo ha 
conosciuta; perciocchè, se l’avessero 
conosciuta, non avrebbero crocifisso il Signor 
della gloria. 

Ma egli è come è scritto: Le cose che occhio non 
ha vedute, ed orecchio non ha udite, e non son 
salite in cuor d’uomo, son quelle che Iddio ha 
preparate a quelli che l’amano. 

Ma Iddio le ha rivelate a noi per lo suo Spirito; 
perciocchè lo Spirito investiga ogni cosa, 
eziandio le cose profonde di Dio. 

Perciocchè, fra gli uomini, chi conosce le cose 
dell’uomo, se non lo spirito dell’uomo, che’ 
è in lui? così ancora, niuno conosce le cose di 
Dio, se non lo Spirito di Dio. 

Or noi abbiam ricevuto, non lo spirito del mondo, 
ma lo Spirito, il quale è da Dio; acciocchè 
conosciamo le cose che ci sono state donate da 
Dio. 

Le quali ancora ragioniamo, non con parole 
insegnate della sapienza umana, ma insegnate dallo 
Spirito Santo; adattando cose spirituali a cose 
spirituali. 

Or l’uomo animale non comprende le cose dello 
Spirito di Dio, perciocchè gli sono pazzia, e non 
le può conoscere; perchè si giudicano 
spiritualmente. 

Ma lo spirituale giudica d’ogni cosa, ed egli 
non è giudicato da alcuno. 

Perciocchè, chi ha conosciuto la mente del 
Signore, per poterlo ammaestrare? or noi abbiamo 
la mente di Cristo. 

OR io, fratelli, non ho potuto parlare a voi, come 
a spirituali, anzi vi ho parlato come a carnali, 
come a fanciulli in Cristo. 

Io vi ho dato a bere del latte, e non vi ho dato 
del cibo, perciocchè voi non potevate ancora 
portarlo; anzi neppure ora potete, perchè siete 
carnali. 

Imperocchè, poichè fra voi vi è invidia, e 
contenzione, e divisioni, non siete voi carnali, e 
non camminate voi secondo l’uomo? 

Perciocchè, quando l’uno dice: Quant’è a me, 
io son di Paolo; e l’altro: Ed io d’Apollo; 
non siete voi carnali? 

Chi è adunque Paolo? e chi è Apollo? se non 
ministri, per i quali voi avete creduto, e ciò 
secondo che il Signore ha dato a ciascuno? 

Io ho piantato, Apollo ha adacquato, ma Iddio ha 
fatto crescere. 

Talchè, nè colui che pianta, nè colui che 
adacqua, non è nulla; ma non vi è altri che 
Iddio, il quale fa crescere. 

Ora, e colui che pianta, e colui che adacqua, sono 
una medesima cosa; e ciascuno riceverà il suo 
proprio premio, secondo la sua fatica. 

POICHÈ noi siamo operai nell’opera di Dio; voi 
siete il campo di Dio, l’edificio di Dio. 

Io, secondo la grazia di Dio che mi è stata data, 
come savio architetto, ho posto il fondamento, ed 
altri edifica sopra; ora ciascun riguardi come 
egli edifica sopra. 

Perciocchè niuno può porre altro fondamento che 
quello ch’è stato posto, il quale è Gesù 
Cristo. 

Ora, se alcuno edifica sopra questo fondamento 
oro, argento, pietre preziose, ovvero legno, 
fieno, stoppia, 

l’opera di ciascuno sarà manifestata; 
perciocchè il giorno la paleserà; poichè ha da 
esser manifestata per fuoco; e il fuoco farà la 
prova qual sia l’opera di ciascuno. 

Se l’opera d’alcuno, la quale egli abbia 
edificata sopra il fondamento, dimora, egli ne 
riceverà premio. 

Se l’opera d’alcuno è arsa, egli farà 
perdita; ma egli sarà salvato, per modo però, 
che sarà come per fuoco. 

Non sapete voi che siete il tempio di Dio, e che 
lo Spirito di Dio abita in voi? 

Se alcuno guasta il tempio di Dio, Iddio guasterà 
lui; perciocchè il tempio del Signore è santo, 
il quale siete voi. 

Niuno inganni sè stesso; se alcuno fra voi si 
pensa esser savio in questo secolo, divenga pazzo, 
acciocchè diventi savio. 

Perciocchè la sapienza di questo mondo è pazzia 
presso Iddio; poichè è scritto: Egli è quel che 
prende i savi nella loro astuzia. 

Ed altrove: Il Signore conosce i pensieri de’ 
savi, e sa che son vani. 

Perciò, niuno si glorii negli uomini, perciocchè 
ogni cosa è vostra. 

E Paolo, ed Apollo, e Cefa, e il mondo, e la vita, 
e la morte, e le cose presenti, e le cose future; 
ogni cosa è vostra. 

E voi siete di Cristo, e Cristo è di Dio. 

COSÌ faccia l’uomo stima di noi, come di 
ministri di Cristo, e di dispensatori de’ 
misteri di Dio. 

Ma nel resto ei si richiede ne’ dispensatori, 
che ciascuno sia trovato fedele. 

Ora, quant’è a me, io tengo per cosa minima 
d’esser giudicato da voi, o da alcun giudicio 
umano; anzi, non pur mi giudico me stesso. 

Perciocchè non mi sento nella coscienza colpevole 
di cosa alcuna; tuttavolta, non per questo sono 
giustificato; ma il Signore è quel che mi 
giudica. 

Perciò, non giudicate di nulla innanzi al tempo, 
finchè sia venuto il Signore, il quale metterà 
in luce le cose occulte delle tenebre, e 
manifesterà i consigli de’ cuori; e allora 
ciascuno avrà la sua lode da Dio. 

ORA, fratelli, io ho rivolte queste cose, per una 
cotal maniera di parlare, in me, e in Apollo, per 
amor vostro, acciocchè impariate in noi a non 
esser savi sopra ciò ch’è scritto; affin di 
non gonfiarvi l’un per l’altro contro ad 
altrui. 

Perciocchè, chi ti discerne? e che hai tu che tu 
non lo abbi ricevuto? e se pur tu l’hai 
ricevuto, perchè ti glorii, come non avendolo 
ricevuto? 

Già siete saziati, già siete arricchiti, già 
siete divenuti re senza noi; e fosse pur così, 
che voi foste divenuti re, acciocchè noi ancora 
regnassimo con voi. 

Perciocchè io stimo che Iddio ci ha menati in 
mostra, noi gli ultimi apostoli, come uomini 
dannati a morte; poichè noi siamo stati fatti un 
pubblico spettacolo al mondo, agli angeli, ed agli 
uomini. 

Noi siam pazzi per Cristo, e voi siete savi in 
Cristo; noi siam deboli, e voi forti; voi siete 
gloriosi, e noi disonorati. 

Infino ad ora sofferiamo fame, e sete, e nudità; 
e siam battuti di guanciate, e non abbiamo alcuna 
stanza ferma. 

E ci affatichiamo, lavorando con le proprie mani; 
ingiuriati, benediciamo, perseguitati, 
comportiamo; 

biasimati, supplichiamo; noi siamo divenuti come 
le spazzature del mondo, e come la lordura di 
tutti infino ad ora. 

Io non scrivo queste cose per farvi vergogna, ma 
vi ammonisco come miei cari figli. 

Perciocchè, avvegnachè voi aveste diecimila 
pedagoghi in Cristo, non però avreste molti 
padri; poichè io vi ho generati in Cristo Gesù, 
per l’evangelo. 

Io vi esorto adunque che siate miei imitatori. 

Per questo vi ho mandato Timoteo, che è mio 
figliuol diletto, e fedele nel Signore, il qual vi 
rammemorerà quali son le mie vie in Cristo, come 
io insegno per tutto in ogni chiesa. 

Or alcuni si son gonfiati, come se io non dovessi 
venire a voi. 

Ma tosto verrò a voi, se piace al Signore; e 
conoscerò, non il parlar di coloro che si son 
gonfiati, ma la potenza. 

Perciocchè il regno di Dio non consiste in 
parlare, ma in potenza. 

Che volete? verrò io a voi con la verga? ovvero 
con amore, e con ispirito di mansuetudine? 

DEL tutto si ode che vi è fra voi fornicazione; e 
tal fornicazione, che non pur fra i Gentili è 
nominata, cioè, che alcuno si tien la moglie del 
padre. 

E pure ancora voi siete gonfi, e più tosto non 
avete fatto cordoglio, acciocchè colui che ha 
commesso questo fatto fosse tolto del mezzo di 
voi. 

Poichè io, come assente del corpo, ma presente 
dello spirito, ho già giudicato, come presente, 
che colui che ha commesso ciò in questa maniera 

voi, e lo spirito mio essendo raunati nel nome del 
nostro Signor Gesù Cristo, con la podestà del 
Signor nostro Gesù Cristo; 

che il tale, dico, sia dato in mano di Satana, 
alla perdizion della carne, acciocchè lo spirito 
sia salvato nel giorno del Signor Gesù. 

Il vostro vanto non è buono; non sapete voi che 
un poco di lievito levita tutta la pasta? 

Purgate adunque il vecchio lievito, acciocchè 
siate nuova pasta, secondo che siete senza 
lievito; poichè la nostra pasqua, cioè Cristo, 
è stata immolata per noi. 

Perciò facciam la festa, non con vecchio lievito, 
nè con lievito di malvagità, e di nequizia, ma 
con azzimi di sincerità, e di verità. 

Io vi ho scritto in quell’epistola che voi non 
vi mescoliate co’ fornicatori; 

non però del tutto co’ fornicatori di questo 
secolo, o con gli avari, o co’ rapaci, o con 
gl’idolatri; perciocchè altrimenti vi 
converrebbe uscire del mondo. 

Ma ora, ecco coloro co’ quali vi ho scritto che 
non vi mescoliate, cioè, che se alcuno, che si 
nomina fratello, è o fornicatore, o avaro, o 
idolatra, o ubbriaco, o maldicente, o rapace, non 
pur mangiate con un tale. 

Perciocchè che ho io da far di giudicar que’ di 
fuori? non giudicate voi que’ di dentro? 

Or Iddio giudica que’ di fuori; ma togliete il 
malvagio d’infra voi stessi. 

ARDISCE alcun di voi, avendo qualche affare con un 
altro, chiamarlo in giudizio davanti agl’iniqui, 
e non davanti a’ santi? 

Non sapete voi che i santi giudicheranno il mondo? 
e se il mondo è giudicato per voi, siete voi 
indegni de’ minimi giudicii? 

Non sapete voi che noi giudicheremo gli angeli? 
quanto più possiamo giudicar delle cose di questa 
vita? 

Dunque, se avete delle liti per cose di questa 
vita, fate seder per giudici quelli che nella 
chiesa sono i più dispregevoli. 

Io lo dico per farvi vergogna. Così non vi è 
egli pur un savio fra voi, il qual possa dar 
giudicio fra l’uno de’ suoi fratelli e 
l’altro? 

Ma fratello con fratello litiga, e ciò davanti 
agl’infedeli. 

Certo adunque già vi è del tutto del difetto in 
voi, in ciò che voi avete delle liti gli uni con 
gli altri; perchè non sofferite voi più tosto 
che torto vi sia fatto? perchè non vi lasciate 
più tosto far qualche danno? 

Ma voi fate torto, e danno; e ciò a’ fratelli. 

Non sapete voi che gl’ingiusti non erederanno il 
regno di Dio? Non v’ingannate; nè i 
fornicatori, nè gl’idolatri, nè gli adulteri, 
nè i molli, nè quelli che usano co’ maschi; 

nè i ladri, nè gli avari, nè gli ubbriachi, nè 
gli oltraggiosi, nè i rapaci, non erederanno il 
regno di Dio. 

Or tali eravate già alcuni; ma siete stati 
lavati, ma siete stati santificati, ma siete stati 
giustificati, nel nome del Signore Gesù, e per lo 
Spirito dell’Iddio nostro. 

OGNI cosa mi è lecita, ma ogni cosa non è utile; 
ogni cosa mi è lecita, ma non però sarò per 
cosa alcuna reso soggetto. 

Le vivande son per il ventre, ed il ventre per le 
vivande; e Iddio distruggerà e quello, e queste; 
ma il corpo non è per la fornicazione, anzi per 
lo Signore, e il Signore per lo corpo. 

Or Iddio, come egli ha risuscitato il Signore, 
così ancora risusciterà noi, per la sua potenza. 

Non sapete voi che i vostri corpi son membra di 
Cristo? torrò io adunque le membra di Cristo, e 
faronne membra d’una meretrice? Così non sia. 

Non sapete voi che chi si congiunge con una 
meretrice è uno stesso corpo con essa? 
perciocchè i due, dice il Signore, diverranno una 
stessa carne. 

Ma chi è congiunto col Signore è uno stesso 
spirito con lui. 

Fuggite la fornicazione; ogni altro peccato che 
l’uomo commette è fuor del corpo; ma chi 
fornica, pecca contro al suo proprio corpo. 

Non sapete voi che il vostro corpo è tempio dello 
Spirito Santo ch’è in voi, il quale avete da 
Dio? e che non siete a voi stessi? 

Poichè siete stati comperati con prezzo; 
glorificate adunque Iddio col vostro corpo, e col 
vostro spirito, i quali sono di Dio. 

ORA, quant’è alle cose delle quali mi avete 
scritto, egli sarebbe bene per l’uomo di non 
toccar donna. 

Ma, per le fornicazioni, ogni uomo abbia la sua 
moglie, ed ogni donna il suo proprio marito. 

Il marito renda alla moglie la dovuta 
benivoglienza; e parimente la moglie al marito. 

La moglie non ha podestà sopra il suo proprio 
corpo, ma il marito; parimente ancora il marito 
non ha podestà sopra il suo proprio corpo, ma la 
moglie. 

Non frodate l’un l’altro, se pur non è di 
consentimento, per un tempo, per vacare a digiuno, 
e ad orazione; poi di nuovo tornate a stare 
insieme, acciocchè Satana non vi tenti per la 
vostra incontinenza. 

Or io dico questo per concessione, non per 
comandamento. 

Perciocchè io vorrei che tutti gli uomini fossero 
come son io; ma ciascuno ha il suo proprio dono da 
Dio: l’uno in una maniera, l’altro in 
un’altra. 

Or io dico a quelli che non son maritati, ed alle 
vedove, ch’egli è bene per loro che se ne 
stieno come me ne sto io ancora. 

Ma, se non si contengono, maritinsi, perciocchè 
meglio è maritarsi, che ardere. 

Ma a’ maritati ordino, non io, ma il Signore, 
che la moglie non si separi dal marito. 

E se pure ella si separa, rimanga senza maritarsi, 
o si riconcilii col marito. Il marito altresì non 
lasci la moglie. 

Ma agli altri dico io, non il Signore: Se alcun 
fratello ha moglie infedele, ed ella consente 
d’abitar con lui, non la lasci. 

Parimente ancora la donna che ha un marito 
infedele, se egli consente d’abitar con lei, non 
lo lasci. 

Perciocchè il marito infedele è santificato 
nella moglie, e la moglie infedele è santificata 
nel marito; altrimenti, i vostri figliuoli 
sarebbero immondi; ma ora son santi. 

Che se l’infedele si separa, separisi; in tal 
caso il fratello, o la sorella, non son sottoposti 
a servitù; ma Iddio ci ha chiamati a pace. 

Perciocchè, che sai tu, moglie, se tu salverai il 
marito? ovvero tu, marito, che sai se tu salverai 
la moglie? 

Ad ogni modo, secondo che Iddio ha distribuito a 
ciascuno, secondo che il Signore ha chiamato 
ciascuno, così cammini; e così ordino in tutte 
le chiese. 

Alcuno è egli stato chiamato, essendo circonciso? 
non voglia sembrare incirconciso; alcuno è egli 
stato chiamato, essendo incirconciso? non 
circoncidasi. 

La circoncisione è nulla, e l’incirconcisione 
è nulla; ma il tutto è l’osservanza dei 
comandamenti a Dio. 

Ciascuno rimanga nella vocazione, nella quale è 
stato chiamato. 

Sei tu stato chiamato, essendo servo? non 
curartene; ma se pur puoi divenir libero, usa più 
tosto quella comodità. 

Perciocchè colui che è chiamato nel Signore, 
essendo servo, è servo francato del Signore; 
parimente ancora colui ch’è chiamato, essendo 
libero, è servo di Cristo. 

Voi siete stati comperati con prezzo, non divenite 
servi degli uomini. 

Fratelli, ognun rimanga dinnanzi a Dio nella 
condizione, nella quale egli è stato chiamato. 

Or intorno alle vergini, io non ne ho comandamento 
dal Signore; ma ne do avviso, come avendo ottenuta 
misericordia dal Signore d’esser fedele. 

Io stimo adunque ciò esser bene per la 
soprastante necessità; perciocchè egli è bene 
per l’uomo di starsene così. 

Sei tu legato a moglie? non cercar d’essere 
sciolto; sei tu sciolto da moglie? non cercar 
moglie. 

Che se pure ancora prendi moglie, tu non pecchi; e 
se la vergine si marita, non pecca; ma tali 
persone avranno tribolazione nella carne; or io vi 
risparmio. 

Ma questo dico, fratelli, che il tempo è omai 
abbreviato; acciocchè, e coloro che hanno mogli 
sieno come se non l’avessero; 

e coloro che piangono, come se non piangessero; e 
coloro che si rallegrano, come se non si 
rallegrassero; e coloro che comperano, come se non 
dovessero possedere; 

e coloro che usano questo mondo, come non 
abusandolo; perciocchè la figura di questo mondo 
passa. 

Or io desidero che voi siate senza sollecitudine. 
Chi non è maritato, ha cura delle cose del 
Signore, come egli sia per piacere al Signore; 

ma colui che è maritato ha cura delle cose del 
mondo, come egli sia per piacere alla sua moglie. 

Vi è differenza tra la donna e la vergine; quella 
che non è maritata ha cura delle cose del 
Signore, acciocchè sia santa di corpo e di 
spirito; ma la maritata ha cura delle cose del 
mondo, come ella sia per piacere al marito. 

Ora, questo dico io per la vostra propria 
comodità; non per mettervi addosso un laccio, ma 
per ciò che è decente, e convenevole da 
attenervi costantemente al Signore, senza esser 
distratti. 

Ma, se alcuno stima far cosa disonorevole inverso 
la sua vergine, se ella trapassa il fior 
dell’età, e che così pur si debba fare, faccia 
ciò ch’egli vuole, egli non pecca; sieno 
maritate. 

Ma chi sta fermo nel suo cuore, e non ha 
necessità, ed è padrone della sua volontà, ed 
ha determinato questo nel cuor suo, di guardar la 
sua vergine, fa bene. 

Perciò, chi marita la sua vergine fa bene, e chi 
non la marita, fa meglio. 

La moglie è legata per la legge, tutto il tempo 
che il suo marito vive; ma, se il marito muore, 
ella è libera di maritarsi a cui vuole, purchè 
nel Signore. 

Nondimeno, ella è più felice, secondo il mio 
avviso, se rimane così; or penso d’avere 
anch’io lo Spirito di Dio. 

ORA, quant’è alle cose sacrificate agl’idoli, 
noi sappiamo che tutti abbiam conoscenza; la 
conoscenza gonfia, ma la carità edifica. 

Ora, se alcuno si pensa saper qualche cosa, non sa 
ancora nulla, come si convien sapere. 

Ma, se alcuno ama Iddio, esso è da lui 
conosciuto. 

Perciò, quant’è al mangiar delle cose 
sacrificate agl’idoli, noi sappiamo che 
l’idolo non è nulla nel mondo, e che non vi è 
alcun altro Dio, se non uno. 

Perciocchè, benchè ve ne sieno, ed in cielo, ed 
in terra, di quelli che son nominati dii secondo 
che vi son molti dii, e molti signori, 

nondimeno, quant’è a noi, abbiamo un solo 
Iddio, il Padre; dal quale son tutte le cose, e 
noi in lui; ed un sol Signor Gesù Cristo, per lo 
quale son tutte le cose, e noi per lui. 

Ma la conoscenza non è in tutti; anzi alcuni 
mangiano quelle cose infino ad ora, con coscienza 
dell’idolo, come cosa sacrificata all’idolo; e 
la lor coscienza, essendo debole, è contaminata. 

Ora il mangiare non ci commenda a Dio; 
perciocchè, avvegnachè noi mangiamo, non abbiamo 
però nulla di più; e avvegnachè non mangiamo, 
non abbiamo però nulla di meno. 

Ma, guardate che talora questa vostra podestà non 
divenga intoppo a’ deboli. 

Perciocchè, se alcuno vede te, che hai 
conoscenza, essere a tavola nel tempio 
degl’idoli, non sarà la coscienza d’esso, che 
è debole, edificata a mangiar delle cose 
sacrificate agl’idoli? 

E così, per la tua conoscenza, perirà il 
fratello debole, per cui Cristo è morto? 

Ora, peccando così contro a’ fratelli, e 
ferendo la lor coscienza debole, voi peccate 
contro a Cristo. 

Per la qual cosa, se il mangiare dà intoppo al 
mio fratello, giammai in perpetuo non mangerò 
carne, acciocchè io non dia intoppo al mio 
fratello. 

NON sono io apostolo? non sono io libero? non ho 
io veduto il nostro Signor Gesù Cristo? non siete 
voi l’opera mia nel Signore? 

Se io non sono apostolo agli altri, pur lo sono a 
voi; poichè voi siete il suggello del mio 
apostolato nel Signore. 

Quest’è quel ch’io dico a mia difesa a coloro 
che mi accusano. 

Non abbiamo noi podestà di mangiare e di bere? 

Non abbiamo noi podestà di menare attorno una 
donna sorella, come ancora gli altri apostoli, e i 
fratelli del Signore, e Cefa? 

Ovvero, io solo, e Barnaba, non abbiam noi 
podestà di non lavorare? 

Chi guerreggia mai al suo proprio soldo? chi 
pianta una vigna, e non ne mangia del frutto? o 
chi pastura una greggia, e non mangia del latte 
della greggia? 

Dico io queste cose secondo l’uomo? la legge non 
dice ella eziandio queste cose? 

Poichè nella legge di Mosè è scritto: Non 
metter la museruola in bocca al bue che trebbia. 
Ha Iddio cura dei buoi? 

Ovvero, dice egli del tutto ciò per noi? certo, 
queste cose sono scritte per noi, perciocchè, chi 
ara deve arare con isperanza, e chi trebbia deve 
trebbiare con isperanza d’esser fatto partecipe 
di ciò ch’egli spera. 

Se noi vi abbiam seminate le cose spirituali, è 
egli gran cosa se mietiamo le vostre carnali? 

Se gli altri hanno parte a questa podestà sopra 
voi, non l’avremmo noi molto più? ma noi non 
abbiamo usata questa podestà; anzi sofferiamo 
ogni cosa, per non dare alcuno sturbo 
all’evangelo di Cristo. 

Non sapete voi che coloro che fanno il servigio 
sacro mangiano delle cose del tempio? e che coloro 
che vacano all’altare partecipano con 
l’altare? 

Così ancora il Signore ha ordinato a coloro che 
annunziano l’evangelo, che vivano 
dell’evangelo. 

MA pure io non ho usata alcuna di queste cose; ed 
anche non ho scritto questo, acciocchè così sia 
fatto inverso me; perciocchè, meglio è per me 
morire, che non che alcuno renda vano il mio 
vanto. 

Perciocchè, avvegnachè io evangelizzi, non ho 
però da gloriarmi; poichè necessità me ne è 
imposta; e guai a me, se io non evangelizzo! 

Perciocchè, se io lo facessi volontariamente, 
meriterei un premio; ma, se lo fo non di mia 
volontà, è un ministerio che m’è stato 
confidato. 

Qual premio ne ho io adunque? questo, che, 
predicando l’evangelo, io faccia che 
l’evangelo di Cristo non costi nulla; e non usi 
della podestà che ho dall’evangelo. 

Perciocchè, benchè io sia libero da tutti, pur 
mi son fatto servo a tutti, per guadagnarne il 
maggior numero. 

E sono stato a’ Giudei come Giudeo, per 
guadagnare i Giudei; a coloro che son sotto la 
legge, come se io fossi sotto la legge, per 
guadagnare quei che son sotto la legge; 

a quanti son senza la legge, come se io fossi 
senza la legge benchè io non sia a Dio senza la 
legge, ma a Cristo sotto la legge, per guadagnar 
quanti sono senza la legge. 

Io sono stato come debole a’ deboli, per 
guadagnare i deboli; a tutti sono stato ogni cosa, 
per salvarne del tutto alcuni. 

Or io fo questo per l’evangelo, acciocchè ne 
sia partecipe io ancora. 

Non sapete voi che coloro che corrono 
nell’arringo, corrono ben tutti, ma un solo ne 
porta il palio? correte per modo, che ne portiate 
il palio. 

Ora, chiunque si esercita ne’ combattimenti è 
temperato in ogni cosa; e que’ tali fanno ciò, 
per ricevere una corona corruttibile; ma noi 
dobbiam farlo per riceverne una incorruttibile. 

Io dunque corro per modo, che non corra 
all’incerto; così schermisco, come non battendo 
l’aria; 

anzi, macero il mio corpo, e lo riduco in 
servitù; acciocchè talora, avendo predicato agli 
altri, io stesso non sia riprovato. 

ORA, fratelli, io non voglio che ignoriate che i 
nostri padri furono tutti sotto la nuvola, e che 
tutti passarono per lo mare; 

e che tutti furono battezzati in Mosè, nella 
nuvola, e nel mare; 

e che tutti mangiarono il medesimo cibo 
spirituale; 

e che tutti bevvero la medesima bevanda 
spirituale; perciocchè bevevano della pietra 
spirituale, che li seguitava; or quella pietra era 
Cristo. 

Ma Iddio non gradì la maggior parte di loro; 
perciocchè furono abbattuti nel deserto. 

Or queste cose furon figure a noi; acciocchè noi 
non appetiamo cose malvage, siccome anch’essi le 
appetirono. 

E che non diveniate idolatri, come alcuni di loro; 
secondo ch’egli è scritto: Il popolo si 
assettò per mangiare, e per bere, poi si levò 
per sollazzare. 

E non fornichiamo, come alcuni di loro 
fornicarono, onde ne caddero in un giorno 
ventitremila. 

E non tentiamo Cristo, come ancora alcuni di loro 
lo tentarono, onde perirono per li serpenti. 

E non mormoriate, come ancora alcuni di loro 
mormorarono, onde perirono per lo distruttore. 

Or tutte queste cose avvennero loro per servir di 
figure; e sono scritte per ammonizion di noi, 
ne’ quali si sono scontrati gli ultimi termini 
de’ secoli. 

Perciò, chi si pensa star ritto, riguardi che non 
cada. 

Tentazione non vi ha ancora colti, se non umana; 
or Iddio è fedele, il qual non lascerà che siate 
tentati sopra le vostre forze; ma con la 
tentazione darà l’uscita, acciocchè la 
possiate sostenere. 

PERCIÒ, cari miei, fuggite dall’idolatria. 

Io parlo come ad intendenti; giudicate voi ciò 
che io dico. 

Il calice della benedizione, il qual noi 
benediciamo, non è egli la comunione del sangue 
di Cristo? il pane, che noi rompiamo, non è egli 
la comunione del corpo di Cristo? 

Perciocchè vi è un medesimo pane, noi, benchè 
molti, siamo un medesimo corpo; poichè 
partecipiamo tutti un medesimo pane. 

Vedete l’Israele secondo la carne; non hanno 
coloro che mangiano i sacrificii comunione con 
l’altare? 

Che dico io adunque? che l’idolo sia qualche 
cosa? o che ciò che è sacrificato agl’idoli 
sia qualche cosa? 

Anzi dico, che le cose che i Gentili sacrificano, 
le sacrificano a’ demoni, e non a Dio; or io non 
voglio che voi abbiate comunione co’ demoni. 

Voi non potete bere il calice del Signore, e il 
calice de’ demoni; voi non potete partecipar la 
mensa del Signore, e la mensa de’ demoni. 

Vogliamo noi provocare il Signore a gelosia? siamo 
noi più forti di lui? 

OGNI cosa mi è lecita, ma non ogni cosa è utile; 
ogni cosa mi è lecita, ma non ogni cosa edifica. 

Niuno cerchi il suo proprio, ma ciascuno cerchi 
ciò che è per altrui. 

Mangiate di tutto ciò che si vende nel macello, 
senza farne scrupolo alcuno per la coscienza; 

perciocchè del Signore è la terra, e tutto ciò 
che ella contiene. 

E se alcuno degl’infedeli vi chiama, e volete 
andarvi, mangiate di tutto ciò che vi è posto 
davanti, senza farne scrupolo alcuno per la 
coscienza. 

Ma, se alcuno vi dice: Questo è delle cose 
sacrificate agl’idoli, non ne mangiate, per 
cagion di colui che ve l’ha significato, e per 
la coscienza. 

Or io dico coscienza, non la tua propria, ma 
quella d’altrui; perciocchè, perchè sarebbe la 
mia libertà giudicata dalla coscienza altrui? 

Che se per grazia io posso usar le vivande, 
perchè sarei biasimato per ciò di che io rendo 
grazie? 

Così adunque, o che mangiate, o che beviate, o 
che facciate alcun’altra cosa, fate tutte le 
cose alla gloria di Dio. 

Siate senza dare intoppo nè a’ Giudei, nè a’ 
Greci, nè alla chiesa di Dio. 

Siccome io ancora compiaccio a tutti in ogni cosa, 
non cercando la mia propria utilità, ma quella di 
molti, acciocchè sieno salvati. 

Siate miei imitatori, siccome io ancora lo son di 
Cristo. 

OR io vi lodo, fratelli, di ciò che vi ricordate 
di me in ogni cosa; e che ritenete gli 
ordinamenti, secondo che io ve li ho dati. 

Ma io voglio che sappiate, che il capo d’ogni 
uomo è Cristo, e che il capo della donna è 
l’uomo, e che il capo di Cristo è Iddio. 

Ogni uomo, orando, o profetizzando, col capo 
coperto, fa vergogna al suo capo. 

Ma ogni donna, orando, o profetizzando, col capo 
scoperto, fa vergogna al suo capo; perciocchè 
egli è una medesima cosa che se fosse rasa. 

Imperocchè, se la donna non si vela, si tagli 
anche i capelli! Ora se è cosa disonesta per la 
donna il tagliarsi i capelli, o il radersi il 
capo, si veli. 

Poichè, quant’è all’uomo, egli non deve 
velarsi il capo, essendo l’immagine, e la gloria 
di Dio; ma la donna è la gloria dell’uomo. 

Perciocchè l’uomo non è dalla donna, ma la 
donna dall’uomo. 

Imperocchè ancora l’uomo non fu creato per la 
donna, ma la donna per l’uomo. 

Perciò, la donna deve, per cagion degli angeli, 
aver sul capo un segno della podestà da cui 
dipende. 

Nondimeno, nè l’uomo è senza la donna, nè la 
donna senza l’uomo, nel Signore. 

Perciocchè, siccome la donna è dall’uomo, 
così ancora l’uomo è per la donna; ed ogni 
cosa è da Dio. 

Giudicate fra voi stessi: è egli convenevole che 
la donna faccia orazione a Dio, senza esser 
velata? 

La natura stessa non v’insegna ella ch’egli è 
disonore all’uomo se egli porta chioma? 

Ma, se la donna porta chioma, che ciò le è 
onore? poichè la chioma le è data per velo. 

Ora, se alcuno vuol parer contenzioso, noi, nè le 
chiese di Dio, non abbiamo una tale usanza. 

OR io non vi lodo in questo, ch’io vi dichiaro, 
cioè, che voi vi raunate non in meglio, ma in 
peggio. 

Perciocchè prima, intendo che quando vi raunate 
nella chiesa, vi son fra voi delle divisioni; e ne 
credo qualche parte. 

Poichè bisogna che vi sieno eziandio delle sette 
fra voi, acciocchè coloro che sono accettevoli, 
sien manifestati fra voi. 

Quando adunque voi vi raunate insieme, ciò che 
fate non è mangiar la Cena del Signore. 

Perciocchè, nel mangiare, ciascuno prende innanzi 
la sua propria cena; e l’uno ha fame, e 
l’altro è ebbro. 

Perciocchè, non avete voi delle case per 
mangiare, e per bere? ovvero, sprezzate voi la 
chiesa di Dio, e fate vergogna a quelli che non 
hanno? che dirovvi? loderovvi in ciò? io non vi 
lodo. 

Poichè io ho dal Signore ricevuto ciò che ancora 
ho dato a voi, cioè: che il Signore Gesù, nella 
notte ch’egli fu tradito, prese del pane; 

e dopo aver rese grazie, lo ruppe, e disse: 
Pigliate, mangiate; quest’è il mio corpo, il 
qual per voi è rotto; fate questo in 
rammemorazione di me. 

Parimente ancora prese il calice, dopo aver 
cenato, dicendo: Questo calice è il nuovo patto 
nel sangue mio; fate questo, ogni volta che voi ne 
berrete, in rammemorazione di me. 

Perciocchè, ogni volta che voi avrete mangiato di 
questo pane, o bevuto di questo calice, voi 
annunzierete la morte del Signore, finchè egli 
venga. 

Perciò, chiunque avrà mangiato questo pane, o 
bevuto il calice del Signore, indegnamente, sarà 
colpevole del corpo, e del sangue del Signore. 

Or provi l’uomo sè stesso, e così mangi di 
questo pane, e beva di questo calice. 

Poichè chi ne mangia, e beve indegnamente, mangia 
e beve giudicio a sè stesso, non discernendo il 
corpo del Signore. 

Perciò fra voi vi son molti infermi, e malati; e 
molti dormono. 

Perciocchè, se esaminassimo noi stessi, non 
saremmo giudicati. 

Ora, essendo giudicati, siamo dal Signore 
corretti, acciocchè non siamo condannati col 
mondo. 

Per tanto, fratelli miei, raunandovi per mangiare, 
aspettatevi gli uni gli altri. 

E se alcuno ha fame, mangi in casa; acciocchè non 
vi rauniate in giudicio. Or quant’è alle altre 
cose, io ne disporrò, quando sarà venuto. 

ORA, intorno a’ doni spirituali, fratelli, io 
non voglio che siate in ignoranza. 

Voi sapete che eravate Gentili, trasportati dietro 
agl’idoli mutoli, secondo che eravate menati. 

Perciò, io vi fo assapere che niuno, parlando per 
lo Spirito di Dio, dice Gesù essere anatema; e 
che altresì niuno può dire Gesù esser il 
Signore, se non per lo Spirito Santo. 

Or vi sono diversità di doni; ma non vi è se non 
un medesimo Spirito. 

Vi sono ancora diversità di ministeri; ma non vi 
è se non un medesimo Signore. 

Vi son parimente diversità d’operazioni; ma non 
vi è se non un medesimo Iddio, il quale opera 
tutte le cose in tutti. 

Ora a ciascuno è data la manifestazion dello 
Spirito per ciò che è utile e spediente. 

Poichè ad uno è data, per lo Spirito, parola di 
Sapienza; e ad un altro, secondo il medesimo 
Spirito, parola di scienza; 

e ad un altro fede, nel medesimo Spirito; e ad un 
altro doni delle guarigioni, per lo medesimo 
Spirito; e ad un altro l’operar potenti 
operazioni; e ad un altro profezia; e ad un altro 
discernere gli spiriti; 

e ad un altro diversità di lingue; e ad un altro 
l’interpretazion delle lingue. 

Or tutte queste cose opera quell’uno e medesimo 
Spirito, distribuendo particolarmente i suoi doni 
a ciascuno, come egli vuole. 

PERCIOCCHÈ, siccome il corpo è un solo corpo, ed 
ha molte membra, e tutte le membra di quel corpo, 
che è un solo, benchè sieno molte, sono uno 
stesso corpo, così ancora è Cristo. 

Poichè in uno stesso Spirito noi tutti siamo 
stati battezzati, per essere un medesimo corpo; e 
Giudei, e Greci; e servi, e franchi; e tutti siamo 
stati abbeverati in un medesimo Spirito. 

Perciocchè ancora il corpo non è un sol membro, 
ma molti. 

Se il piè dice: Perciocchè io non son mano, io 
non son del corpo, non è egli però del corpo? 

E se l’orecchio dice: Perciocchè io non son 
occhio, io non son del corpo; non è egli però 
del corpo? 

Se tutto il corpo fosse occhio, ove sarebbe 
l’udito? se tutto fosse udito, ove sarebbe 
l’odorato? 

Ma ora Iddio ha posto ciascun de’ membri nel 
corpo, siccome egli ha voluto. 

Che se tutte le membra fossero un sol membro, dove 
sarebbe il corpo? 

Ma ora, ben vi son molte membra, ma vi è un sol 
corpo. 

E l’occhio non può dire alla mano: Io non ho 
bisogno di te; nè parimente il capo dire a’ 
piedi: Io non ho bisogno di voi. 

Anzi, molto più necessarie che le altre son le 
membra del corpo, che paiono essere le più 
deboli. 

Ed a quelle, che noi stimiamo esser le mano 
onorevoli del corpo, mettiamo attorno più onore, 
e le parti nostre meno oneste son più onestamente 
adorne. 

Ma le parti nostre oneste non ne hanno bisogno; 
anzi Iddio ha temperato il corpo, dando maggiore 
onore alla parte che ne avea mancamento; 

acciocchè non vi sia dissensione nel corpo, anzi 
le membra abbiano tutte una medesima cura le une 
per le altre. 

E se pure un membro patisce, tutte le membra 
patiscono con lui; e se un membro è onorato, 
tutte le membra ne gioiscono insieme. 

Or voi siete il corpo di Cristo, e membra di esso, 
ciascuno per parte sua. 

E Iddio ne ha costituiti nella chiesa alcuni, 
prima apostoli, secondamente profeti, terzamente 
dottori; poi ha ordinate le potenti operazioni; 
poi i doni delle guarigioni, i sussidii, i 
governi, le diversità delle lingue. 

Tutti sono eglino apostoli? tutti sono eglino 
profeti? tutti sono eglino dottori? 

Tutti hanno eglino il dono delle potenti 
operazioni? tutti hanno eglino i doni delle 
guarigioni? parlano tutti diverse lingue? tutti 
sono eglino interpreti? 

Or appetite, come a gara, i doni migliori; e 
ancora io ve ne mostrerò una via eccellentissima. 

QUAND’anche io parlassi tutti i linguaggi degli 
uomini e degli angeli se non ho carità, divengo 
un rame risonante, ed un tintinnante cembalo. 

E quantunque io avessi profezia, e intendessi 
tutti i misteri, e tutta la scienza; e benchè io 
avessi tutta la fede, talchè io trasportassi i 
monti, se non ho carità, non son nulla. 

E quand’anche io spendessi in nudrire i poveri 
tutte le mie facoltà, e dessi il mio corpo ad 
essere arso; se non ho carità, quello niente mi 
giova. 

La carità è lenta all’ira, è benigna; la 
carità non invidia, non procede perversamente, 
non si gonfia. 

Non opera disonestamente, non cerca le cose sue 
proprie, non s’inasprisce, non divisa il male. 

Non si rallegra dell’ingiustizia, ma congioisce 
della verità. 

Scusa ogni cosa, crede ogni cosa, spera ogni cosa, 
sopporta ogni cosa. 

La carità non iscade giammai; ma le profezie 
saranno annullate, e le lingue cesseranno, e la 
scienza sarà annullata. 

Poichè noi conosciamo in parte, ed in parte 
profetizziamo. 

Ma, quando la perfezione sarà venuta, allora 
quello che è solo in parte sarà annullato. 

Quando io era fanciullo, io parlava come 
fanciullo, io avea senno da fanciullo, io 
ragionava come fanciullo; ma, quando son divenuto 
uomo, io ho dismesse le cose da fanciullo, come 
non essendo più d’alcuno uso. 

Perciocchè noi veggiamo ora per ispecchio, in 
enimma; ma allora vedremo a faccia a faccia; ora 
conosco in parte, ma allora conoscerò come ancora 
sono stato conosciuto. 

Or queste tre cose durano al presente; fede, 
speranza, e carità; ma la maggiore di esse è la 
carità. 

PROCACCIATE la carità, ed appetite, come a gara, 
i doni spirituali; ma principalmente che voi 
profetizziate. 

Perciocchè, chi parla in linguaggio strano non 
parla agli uomini, ma a Dio; poichè niuno 
l’intende, ma egli ragiona misteri in ispirito. 

Ma chi profetizza ragiona agli uomini, in 
edificazione, ed esortazione, e consolazione. 

Chi parla in linguaggio strano edifica sè stesso; 
ma chi profetizza edifica la chiesa. 

Or io voglio bene che voi tutti parliate 
linguaggi; ma molto più che profetizziate; 
perciocchè maggiore è chi profetizza che chi 
parla linguaggi, se non ch’egli interpreti, 
acciocchè la chiesa ne riceva edificazione. 

Ed ora, fratelli, se io venissi a voi parlando in 
linguaggi strani, che vi gioverei, se non che io 
vi parlassi o in rivelazione, o in scienza, o in 
profezia, o in dottrina? 

Le cose inanimate stesse che rendono suono, o 
flauto, o cetera, se non dànno distinzione a’ 
suoni, come si riconoscerà ciò che è sonato in 
sul flauto, o in su la cetera? 

Perciocchè, se la tromba dà un suono 
sconosciuto, chi si apparecchierà alla battaglia? 

Così ancor voi, se per lo linguaggio non 
proferite un parlare intelligibile, come 
s’intenderà ciò che sarà detto? perciocchè 
voi sarete come se parlaste in aria. 

Vi sono, per esempio, cotante maniere di favelle 
nel mondo, e niuna nazione fra gli uomini è 
mutola. 

Se dunque io non intendo ciò che vuol dir la 
favella, io sarò barbaro a chi parla, e chi parla 
sarà barbaro a me. 

Così ancor voi, poichè siete desiderosi de’ 
doni spirituali, cercate d’abbondarne, per 
l’edificazion della chiesa. 

Perciò, chi parla linguaggio strano, preghi di 
potere interpretare. 

Perciocchè, se io fo orazione in linguaggio 
strano, ben fa lo spirito mio orazione, ma la mia 
mente è infruttuosa. 

Che si deve adunque fare? io farò orazione con lo 
spirito, ma la farò ancora con la mente; 
salmeggerò con lo spirito, ma salmeggerò ancora 
con la mente. 

Poichè, se tu benedici con lo spirito, come dirà 
colui che occupa il luogo dell’idiota Amen al 
tuo ringraziamento, poichè egli non intende ciò 
che tu dici? 

Perciocchè tu rendi ben grazie, ma altri non è 
edificato. 

Io ringrazio l’Iddio mio, che io ho più di 
questo dono di parlar diverse lingue che tutti 
voi. 

Ma nella chiesa io amo meglio dir cinque parole 
per la mia mente, acciocchè io ammaestri ancora 
gli altri, che diecimila in lingua strana. 

Fratelli, non siate fanciulli di senno; ma siate 
bambini in malizia, e uomini compiuti in senno. 

Egli è scritto nella legge: Io parlerò a questo 
popolo per genti di lingua strana, e per labbra 
straniere; e non pur così mi ascolteranno, dice 
il Signore. 

Per tanto, i linguaggi son per segno, non a’ 
credenti, anzi agli infedeli; ma la profezia non 
è per gl’infedeli, anzi per li credenti. 

Se dunque, quando tutta la chiesa è raunata 
insieme, tutti parlano linguaggi strani, ed 
entrano degl’idioti, o degl’infedeli, non 
diranno essi che voi siete fuori del senno? 

Ma, se tutti profetizzano, ed entra alcun 
infedele, o idiota, egli è convinto da tutti, è 
giudicato da tutti. 

E così i segreti del suo cuore son palesati; e 
così, gettandosi in terra sopra la sua faccia, 
egli adorerà Iddio, pubblicando che veramente 
Iddio è fra voi. 

CHE convien dunque fare, fratelli? Quando voi vi 
raunate, avendo ciascun di voi, chi salmo, chi 
dottrina, chi linguaggio, chi rivelazione, chi 
interpretazione, facciasi ogni cosa ad 
edificazione. 

Se alcuno parla linguaggio strano, facciasi questo 
da due, o da tre al più; e l’un dopo l’altro; 
ed uno interpreti. 

Ma, se non vi è alcuno che interpreti, tacciasi 
nella chiesa colui che parla linguaggi strani; e 
parli a sè stesso, e a Dio. 

Parlino due o tre profeti, e gli altri giudichino. 

E se ad un altro che siede è rivelata alcuna 
cosa, tacciasi il precedente. 

Poichè tutti ad uno ad uno potete profetizzare; 
acciocchè tutti imparino, e tutti sieno 
consolati. 

E gli spiriti de’ profeti son sottoposti a’ 
profeti. 

Perciocchè Iddio non è Dio di confusione, ma di 
pace; e così si fa in tutte le chiese de’ 
santi. 

Tacciansi le vostre donne nelle raunanze della 
chiesa, perciocchè non è loro permesso di 
parlare, ma debbono esser soggette, come ancora la 
legge dice. 

E se pur vogliono imparar qualche cosa, domandino 
i lor propri mariti in casa; perciocchè è cosa 
disonesta alle donne di parlare in chiesa. 

La parola di Dio è ella proceduta da voi? ovvero 
è ella pervenuta a voi soli? 

Se alcuno si stima esser profeta, o spirituale, 
riconosca che le cose che io vi scrivo son 
comandamenti del Signore. 

E se alcuno è ignorante, sialo. 

Così dunque, fratelli miei, appetite, come a 
gara, il profetizzare, e non divietate il parlar 
linguaggi. 

Facciasi ogni cosa onestamente, e per ordine. 

ORA, fratelli, io vi dichiaro l’evangelo, il 
quale io vi ho evangelizzato, il quale ancora 
avete ricevuto, e nel quale state ritti. 

Per lo quale ancora siete salvati, se lo ritenete 
nella maniera, che io ve l’ho evangelizzato; se 
non che abbiate creduto in vano. 

Poichè imprima io vi ho dato ciò che ancora ho 
ricevuto: che Cristo è morto per i nostri 
peccati, secondo le scritture. 

E ch’egli fu seppellito, e che risuscitò al 
terzo giorno, secondo le scritture. 

E ch’egli apparve a Cefa, e dipoi a’ dodici. 

Appresso apparve ad una volta a più di 
cinquecento fratelli, dei quali la maggior parte 
resta infino ad ora; ed alcuni ancora dormono. 

Poi apparve a Giacomo, e poi a tutti gli apostoli 
insieme. 

E dopo tutti, è apparito ancora a me, come 
all’abortivo. 

Perciocchè io sono il minimo degli apostoli, e 
non son pur degno d’esser chiamato apostolo, 
perciocchè io ho perseguitata la chiesa di Dio. 

Ma, per la grazia di Dio, io son quel che sono; e 
la grazia sua, ch’è stata verso me, non è 
stata vana; anzi ho vie più faticato che essi 
tutti; or non già io, ma la grazia di Dio, la 
quale è meco. 

Ed io adunque, ed essi, così predichiamo, e così 
avete creduto. 

Ora, se si predica che Cristo è risuscitato da’ 
morti, come dicono alcuni fra voi che non vi è 
risurrezione de’ morti? 

Ora, se non vi è risurrezione de’ morti, Cristo 
ancora non è risuscitato. 

E se Cristo non è risuscitato, vana è adunque la 
nostra predicazione, vana è ancora la vostra 
fede. 

E noi ancora siamo trovati falsi testimoni di Dio; 
poichè abbiamo testimoniato di Dio, ch’egli ha 
risuscitato Cristo; il quale egli non ha 
risuscitato, se pure i morti non risuscitano. 

Perciocchè, se i morti non risuscitano, Cristo 
ancora non è risuscitato. 

E se Cristo non è risuscitato, vana è la vostra 
fede, voi siete ancora ne’ vostri peccati. 

Quelli adunque ancora che dormono in Cristo son 
periti. 

Se noi speriamo in Cristo solo in questa vita, noi 
siamo i più miserabili di tutti gli uomini. 

Ma ora Cristo è risuscitato da’ morti; egli è 
stato fatto le primizie di coloro che dormono. 

Perciocchè, poichè per un uomo è la morte, per 
un uomo altresì è la risurrezione de’ morti. 

Imperocchè, siccome in Adamo tutti muoiono, così 
in Cristo tutti saranno vivificati. 

Ma ciascuno nel suo proprio ordine: Cristo è le 
primizie; poi, nel suo avvenimento, saranno 
vivificati coloro che son di Cristo. 

Poi sarà la fine, quando egli avrà rimesso il 
regno in man di Dio Padre; dopo ch’egli avrà 
ridotta al niente ogni signoria, ed ogni podestà, 
e potenza. 

Poichè conviene ch’egli regni, finchè egli 
abbia messi tutti i nemici sotto i suoi piedi. 

Il nemico, che sarà distrutto l’ultimo, è la 
morte. 

Perciocchè Iddio ha posta ogni cosa sotto i piedi 
di esso; ora, quando dice che ogni cosa gli è 
sottoposta, è cosa chiara che ciò è detto da 
colui infuori, che gli ha sottoposta ogni cosa. 

Ora, dopo che ogni cosa gli sarà stata 
sottoposta, allora il Figliuolo sarà anch’egli 
sottoposto a colui che gli ha sottoposta ogni 
cosa, acciocchè Iddio sia ogni cosa in tutti. 

Altrimenti, che faranno coloro che son battezzati 
per li morti? se del tutto i morti non 
risuscitano, perchè son eglino ancora battezzati 
per li morti? 

Perchè siamo noi ancora ad ogni ora in pericolo? 

Io muoio tuttodì; sì, per la gloria di voi, 
ch’io ho in Cristo Gesù, nostro Signore. 

Se, secondo l’uomo, io ho combattuto con le 
fiere in Efeso, che utile ne ho io? se i morti non 
risuscitano, mangiamo e beviamo, perciocchè 
domani morremo. 

Non errate: cattive compagnie corrompono i buoni 
costumi. 

Svegliatevi giustamente, e non peccate; 
perciocchè alcuni sono ignoranti di Dio; io lo 
dico per farvi vergogna. 

Ma dirà alcuno: Come risuscitano i morti, e con 
qual corpo verranno? 

Pazzo! quel che tu semini non è vivificato, se 
prima non muore. 

E quant’è a quel che tu semini, tu non semini 
il corpo che ha da nascere; ma un granello ignudo, 
secondo che accade, o di frumento, o d’alcun 
altro seme. 

E Iddio, secondo che ha voluto, gli dà il corpo; 
a ciascuno de’ semi il suo proprio corpo. 

Non ogni carne è la stessa carne; anzi, altra è 
la carne degli uomini, altra la carne delle 
bestie, altra la carne de’ pesci, altra la carne 
degli uccelli. 

Vi sono ancora de’ corpi celesti, e de’ corpi 
terrestri; ma altra è la gloria de’ celesti, 
altra quella de’ terrestri. 

Altro è lo splendore del sole, ed altro lo 
splendor della luna, ed altro lo splendor delle 
stelle; perciocchè un astro è differente 
dall’altro astro in isplendore. 

Così ancora sarà la risurrezione dei morti; il 
corpo è seminato in corruzione, e risusciterà in 
incorruttibilità. 

Egli è seminato in disonore, e risusciterà in 
gloria; egli è seminato in debolezza, e 
risusciterà in forza; egli è seminato corpo 
animale, e risusciterà corpo spirituale. 

Vi è corpo animale, e vi è corpo spirituale. 

Così ancora è scritto: Il primo uomo Adamo fu 
fatto in anima vivente; ma l’ultimo Adamo in 
ispirito vivificante. 

Ma lo spirituale non è prima; ma prima è 
l’animale, poi lo spirituale. 

Il primiero uomo, essendo di terra, fu terreno; il 
secondo uomo, che è il Signore, è dal cielo. 

Qual fu il terreno, tali sono ancora i terreni; e 
quale è il celeste, tali ancora saranno i 
celesti. 

E come noi abbiam portata l’immagine del 
terreno, porteremo ancora l’immagine del 
celeste. 

Or questo dico, fratelli, che la carne e il 
sangue, non possono eredare il regno di Dio; 
parimente, la corruzione non ereda 
l’incorruttibilità. 

Ecco, io vi dico un misterio: non già tutti 
morremo, ma ben tutti saremo mutati; in un 
momento, in un batter d’occhio, al sonar 
dell’ultima tromba. 

Perciocchè la tromba sonerà, e i morti 
risusciteranno incorruttibili, e noi saremo 
mutati. 

Poichè conviene che questo corruttibile rivesta 
incorruttibilità, e che questo mortale rivesta 
immortalità. 

E quando questo corruttibile avrà rivestita 
incorruttibilità, e che questo mortale avrà 
rivestita immortalità, allora sarà adempiuta la 
parola che è scritta: La morte è stata abissata 
in vittoria. 

O morte, ov’è il tuo dardo? o inferno, ov’è 
la tua vittoria? 

Or il dardo della morte è il peccato, e la forza 
del peccato è la legge. 

Ma ringraziato sia Iddio, il qual ci dà la 
vittoria per lo Signor nostro Gesù Cristo. 

Perciò, fratelli miei diletti, state saldi, 
immobili, abbondanti del continuo nell’opera del 
Signore, sapendo che la vostra fatica non è vana 
nel Signore. 

ORA, quant’è alla colletta che si fa per i 
santi, come ne ho ordinato alle chiese della 
Galazia, così ancor fate voi. 

Ogni primo giorno della settimana ciascun di voi 
riponga appresso di sè ciò che gli sarà comodo; 
acciocchè, quando io sarò venuto, le collette 
non si abbiano più a fare. 

E quando io sarò giunto, io manderò coloro che 
voi avrete approvati per lettere a portar la 
vostra liberalità in Gerusalemme. 

E se converrà ch’io stesso ci vada, essi 
verranno meco. 

OR io verrò a voi, dopo che sarò passato per la 
Macedonia, perciocchè io passerò per la 
Macedonia. 

E forse farò qualche dimora appresso di voi, 
ovvero ancora ci vernerò; acciocchè voi mi 
accompagniate dovunque io andrò. 

Perciocchè io non voglio questa volta vedervi di 
passaggio; ma spero dimorar qualche tempo appresso 
di voi, se il Signore lo permette. 

Or io resterò in Efeso fino alla Pentecosta. 

Perciocchè una grande ed efficace porta mi è 
aperta; e vi son molti avversari. 

Ora, se Timoteo viene, vedete ch’egli stia 
sicuramente appresso di voi; perciocchè egli si 
adopera nell’opera del Signore, come io stesso. 

Niuno adunque lo sprezzi, anzi accompagnatelo in 
pace, acciocchè egli venga a me; perciocchè io 
l’aspetto co’ fratelli. 

Ora, quant’è al fratello Apollo, io l’ho 
molto confortato di andare a voi co’ fratelli; 
ma egli del tutto non ha avuta volontà di andarvi 
ora; ma pur vi andrà, quando avrà 
l’opportunità. 

Vegliate, state fermi nella fede, portatevi 
virilmente, fortificatevi. 

Tutte le cose vostre facciansi con carità. 

Ora, fratelli, io vi esorto che voi conoscete la 
famiglia di Stefana, e sapete che è le primizie 
dell’Acaia e che si son dedicati al servigio 
de’ santi 

voi ancora vi sottomettiate a tali, ed a chiunque 
si adopera, e s’affatica nell’opera comune. 

Or io mi rallegro della venuta di Stefana, e di 
Fortunato, e d’Acaico; poichè hanno supplito 
alla vostra assenza. 

Perciocchè hanno ricreato lo spirito mio, ed il 
vostro; riconoscete adunque coloro che son tali. 

Le chiese dell’Asia vi salutano; Aquila, e 
Priscilla, insieme con la chiesa che è nella lor 
casa, vi salutano molto nel Signore. 

Tutti i fratelli vi salutano; salutatevi gli uni 
gli altri con un santo bacio. 

Il saluto di man propria di me Paolo. 

Se alcuno non ama il Signor Gesù Cristo, sia 
anatema! Maranata. 

La grazia del Signor Gesù Cristo sia con voi. 

La mia carità sia con tutti voi, in Cristo Gesù. 
Amen. 

PAOLO, apostolo di Gesù Cristo, per la volontà 
di Dio; e il fratello Timoteo; alla chiesa di Dio, 
ch’è in Corinto, con tutti i santi, che sono in 
tutta l’Acaia; 

grazia, e pace a voi, da Dio nostro Padre, e dal 
Signor Gesù Cristo. 

BENEDETTO sia Iddio, e Padre del nostro Signor 
Gesù Cristo, il Padre delle misericordie, e 
l’Iddio d’ogni consolazione, 

il qual ci consola in ogni nostra afflizione; 
acciocchè, per la consolazione, con la quale noi 
stessi siamo da Dio consolati, possiamo consolar 
coloro che sono in qualunque afflizione. 

Perciocchè, come le sofferenze di Cristo 
abbondano in noi, così ancora per Cristo abbonda 
la nostra consolazione. 

Ora, sia che siamo afflitti, ciò è per la vostra 
consolazione e salute; sia che altresì siamo 
consolati, ciò è per la vostra consolazione, la 
quale opera efficiacemente nel vostro sostenere le 
medesime sofferenze, le quali ancora noi patiamo. 

E la nostra speranza di voi è ferma, sapendo che 
come siete partecipi delle sofferenze, così 
ancora sarete partecipi della consolazione. 

Perciocchè, fratelli, non vogliamo che ignoriate 
la nostra afflizione, che ci è avvenuta in Asia: 
come siamo stati sommamente gravati sopra le 
nostre forze; talchè siamo stati in gran dubbio, 
eziandio della vita. 

Anzi avevamo già in noi stessi la sentenza della 
morte; acciocchè noi non ci confidiamo in noi 
stessi, ma in Dio, il qual risuscita i morti; 

il qual ci ha liberati, e libera da un sì gran 
pericolo di morte; nel quale speriamo che ancora 
per l’avvenire ce ne libererà; 

sovvenendoci ancora voi congiuntamente con 
l’orazione; acciocchè del beneficio che ci 
sarà avvenuto per l’orazione di molte persone, 
grazie sieno rese da molti per noi. 

PERCIOCCHÈ questo è il nostro vanto, cioè la 
testimonianza della nostra coscienza, che in 
semplicità, e sincerità di Dio, non in sapienza 
carnale, ma nella grazia di Dio, siam conversati 
nel mondo, e vie più ancora fra voi. 

Perciocchè noi non vi scriviamo altre cose, se 
non quelle che discernete, ovvero ancora 
riconoscete; 

ed io spero che le riconscerete eziandio infino al 
fine. Siccome ancora ci avete in parte 
riconosciuti, che noi siamo il vostro vanto, come 
altresì voi siete il nostro, il quale avremo nel 
giorno del Signor nostro Gesù Cristo. 

Ed in questa confidanza io voleva innanzi venire a 
voi, acciocchè aveste una seconda grazia. 

E passando da voi, venire in Macedonia; e poi di 
nuovo di Macedonia venire a voi, e da voi essere 
accompagnato in Giudea. 

Facendo adunque questa deliberazione, ho io usata 
leggerezza? ovvero, le cose che io delibero, le 
delibero io secondo la carne, talchè vi sia in me 
sì, sì; e no, no? 

Ora, come Iddio è fedele, la nostra parola 
inverso voi non è stata sì, e no. 

Perciocchè il Figliuol di Dio, Gesù Cristo, che 
è stato fra voi predicato da noi, cioè da me, da 
Silvano, e da Timoteo, non è stato sì, e no; ma 
è stato sì in lui. 

Poichè tutte le promesse di Dio sono in lui sì 
ed Amen; alla gloria di Dio, per noi. 

Or colui, che ci conferma con voi in Cristo, e il 
quale ci ha unti, è Iddio; 

il quale ancora ci ha suggellati, e ci ha data 
l’arra dello Spirito nei cuori nostri. 

Or io chiamo Iddio per testimonio sopra l’anima 
mia, che per risparmiarvi, non sono ancora venuto 
a Corinto. 

(G1-23) Non già che noi signoreggiamo la vostra 
fede, ma siamo aiutatori della vostra allegrezza: 
perchè voi state ritti per la fede. 

Or io avea determinato in me stesso di non venir 
di nuovo a voi con tristizia. 

Perciocchè, se io vi contristo, chi sarà dunque 
colui che mi rallegrerà, se non colui stesso che 
sarà stato da me contristato? 

E quello stesso vi ho io scritto, acciocchè 
quando verrò, io non abbia tristezza sopra 
tristezza da coloro, dai quali io dovea avere 
allegrezza; confidandomi di tutti voi, che la mia 
allegrezza è quella di tutti voi. 

Perciocchè di grande afflizione, e distretta di 
cuore, io vi scrissi con molte lagrime; non 
acciocchè foste contristati, ma acciocchè 
conosceste la carità, che io ho abbondantissima 
inverso voi. 

E se alcuno ha contristato, non ha contristato me, 
anzi in parte, per non aggravarlo, voi tutti. 

Al tale basta quella riprensione, che gli è stata 
fatta dalla raunanza. 

Talchè, in contrario, più tosto vi convien 
perdonargli, e consolarlo; che talora quell’uomo 
non sia assorto dalla troppa tristezza. 

Perciò, io vi prego di ratificare inverso lui la 
carità. 

Perciocchè a questo fine ancora vi ho scritto, 
acciocchè io conosca la prova di voi, se siete 
ubbidienti ad ogni cosa. 

Or a chi voi perdonate alcuna cosa, perdono io 
ancora; perciocchè io altresì, se ho perdonata 
cosa alcuna, a chi l’ho perdonata, l’ho fatto 
per amor vostro, nel cospetto di Cristo, 
acciocchè noi non siamo soverchiati da Satana. 

Perciocchè noi non ignoriamo le sue 
macchinazioni. 

Ora, essendo venuto in Troas per l’Evangelo di 
Cristo, ed essendomi aperta una porta nel Signore, 
non ho avuta alcuna requie nello spirito mio, per 
non avervi trovato Tito, mio fratello. 

Anzi, essendomi da loro accommiatato, me ne sono 
andato in Macedonia. 

OR ringraziato sia Iddio, il qual fa che sempre 
trionfiamo in Cristo, e manifesta per noi in ogni 
luogo l’odor della sua conoscenza. 

Perciocchè noi siamo il buono odore di Cristo a 
Dio, fra coloro che son salvati, e fra coloro che 
periscono; 

a questi veramente, odor di morte a morte; ma a 
quelli, odor di vita a vita. E chi è sufficiente 
a queste cose? 

Poichè noi non falsifichiamo la parola di Dio, 
come molti altri; ma come di sincerità, ma come 
da parte di Dio, parliamo in Cristo, nel cospetto 
di Dio. 

Cominciamo noi di nuovo a raccomandar noi stessi? 
ovvero, abbiam noi bisogno, come alcuni, di 
lettere raccomandatorie a voi, o di 
raccomandatorie da voi? 

Voi siete la nostra lettera, scritta ne’ cuori 
nostri, intesa e letta da tutti gli uomini; 

essendo manifesto che voi siete la lettera di 
Cristo, amministrata da noi; scritta, non con 
inchiostro, ma con lo Spirito dell’Iddio 
vivente; non in tavole di pietra, ma nelle tavole 
di carne del cuore. 

Or una tal confidanza abbiamo noi per Cristo 
presso Iddio. 

Non già che siamo da noi stessi sufficienti pure 
a pensar cosa alcuna, come da noi stessi; ma la 
nostra sufficienza è da Dio; 

il quale ancora ci ha resi sufficienti ad esser 
ministri del nuovo patto, non di lettera, ma di 
spirito; poichè la lettera uccide, ma lo spirito 
vivifica. 

Ora, se il ministerio della morte, che non era se 
non in lettere, scolpito in pietre, fu glorioso, 
talchè i figliuoli d’Israele non potevano 
riguardar fiso nel volto di Mosè, per la gloria 
del suo volto la qual però dovea essere 
annullata, 

come non sarà più tosto con gloria il ministerio 
dello Spirito? 

Perciocchè, se il ministerio della condannazione 
fu con gloria, molto più abbonderà in gloria il 
ministerio della giustizia. 

Per questo rispetto, ciò che fu glorificato non 
fu reso glorioso a cagione di questa che è gloria 
più eccellente. 

Perciocchè, se quel che ha da essere annullato fu 
per gloria; molto maggiormente ha da essere in 
gloria ciò che ha da durare. 

Avendo adunque questa speranza, usiamo gran 
libertà di parlare. 

E non facciamo come Mosè, il quale si metteva un 
velo su la faccia; acciocchè i figliuoli 
d’Israele non riguardassero fiso nella fine di 
quello che avea ad essere annullato. 

Ma le lor menti son divenute stupide; poichè sino 
ad oggi, nella lettura del vecchio testamento, lo 
stesso velo dimora senza esser rimosso; il quale 
è annullato in Cristo. 

Anzi, infino al dì d’oggi, quando si legge 
Mosè, il velo è posto sopra il cuor loro. 

Ma, quando Israele si sarà convertito al Signore; 
il velo sarà rimosso. 

Or il Signore è quello Spirito; e dove è lo 
Spirito del Signore, ivi è libertà. 

E noi tutti, contemplando a faccia scoperta, come 
in uno specchio, la gloria del Signore, siam 
trasformati nella stessa immagine, di gloria, come 
per lo Spirito del Signore. 

PERCIÒ, avendo questo ministerio, secondo che ci 
è stata fatta misericordia, noi non veniam meno 
dell’animo. 

Anzi abbiam rinunziato a’ nascondimenti della 
vergogna, non camminando con astuzia, e non 
falsando la parola di Dio; anzi rendendoci 
approvati noi stessi da ogni coscienza degli 
uomini, davanti a Dio, per la manifestazion della 
verità. 

Che se il nostro evangelo ancora è coperto, egli 
è coperto fra coloro che periscono; 

fra i quali l’Iddio di questo secolo ha accecate 
le menti degl’increduli, acciocchè la luce 
dell’evangelo della gloria di Cristo, il quale 
è l’immagine dell’invisibile Iddio, non 
risplenda loro. 

Poichè non predichiamo noi stessi, ma Cristo 
Gesù, il Signore; e noi siamo vostri servitori, 
per Gesù. 

Perciocchè Iddio, che disse che la luce 
risplendesse dalle tenebre, è quel che ha fatto 
schiarire il suo splendore ne’ cuori nostri, per 
illuminarci nella conoscenza della gloria di Dio, 
che splende sul volto di Gesù Cristo. 

Or noi abbiamo questo tesoro in vasi di terra, 
acciocchè l’eccellenza di questa potenza sia di 
Dio, e non da noi. 

Essendo per ogni maniera afflitti, ma non però 
ridotti ad estreme distrette; perplessi, ma non 
però disperati; 

perseguiti, ma non però abbandonati; abbattuti, 
ma non però perduti. 

Portando del continuo nel nostro corpo la 
mortificazione del Signor Gesù; acciocchè ancora 
si manifesti la vita di Gesù nel nostro corpo. 

Poichè noi che viviamo siamo del continuo esposti 
alla morte per Gesù; acciocchè ancora la vita di 
Gesù si manifesti nella nostra carne mortale. 

Talchè la morte opera in noi, ma la vita in voi. 

Ma pure, avendo noi lo stesso spirito della fede, 
secondo che è scritto: Io ho creduto, perciò ho 
parlato; noi ancora crediamo, perciò eziandio 
parliamo. 

Sapendo che colui che ha risuscitato il Signor 
Gesù, risusciterà ancora noi per Gesù, e ci 
farà comparire con voi. 

Perciocchè tutte queste cose son per voi; 
acciocchè la grazia, essendo abbondata, 
soprabbondi, per lo ringraziamento di molti, alla 
gloria di Dio. 

PERCIÒ noi non veniam meno dell’animo; ma, 
benchè il nostro uomo esterno si disfaccia, pur 
si rinnova l’interno di giorno in giorno. 

Perciocchè la leggiera nostra afflizione, che è 
sol per un momento, ci produce un sopra modo 
eccellente peso eterno di gloria; 

mentre non abbiamo il riguardo fisso alle cose che 
si veggono, ma a quelle che non si veggono; 
poichè le cose che si veggono sono sol per un 
tempo; ma quelle che non si veggono sono eterne. 

Perciocchè noi sappiamo che, se il nostro 
terrestre albergo di questa tenda è disfatto, noi 
abbiamo da Dio un edificio, che è una casa fatta 
senza opera di mano, eterna ne’ cieli. 

Poichè in questa tenda ancora sospiriamo, 
desiderando d’esser sopravvestiti della nostra 
abitazione, che è celeste. 

Se pur saremo trovati vestiti, e non ignudi. 

Perciocchè noi, che siamo in questa tenda, 
sospiriamo, essendo aggravati; e perciò non 
desideriamo già d’essere spogliati, ma 
sopravvestiti; acciocchè ciò che è mortale sia 
assorbito dalla vita. 

Or colui che ci ha formati a questo stesso, è 
Iddio, il quale ancora ci ha data l’arra dello 
Spirito. 

Noi adunque abbiamo sempre confidanza; e sappiamo 
che, mentre dimoriamo come forestieri nel corpo, 
siamo in pellegrinaggio, assenti dal Signore. 

Poichè camminiamo per fede, e non per aspetto. 

Ma noi abbiamo confidanza, ed abbiamo molto più 
caro di partire dal corpo, e di andare ad abitar 
col Signore. 

Perciò ancora ci studiamo, e dimorando come 
forestieri nel corpo, e partendone, d’essergli 
grati. 

Poichè bisogna che noi tutti compariamo davanti 
al tribunal di Cristo, acciocchè ciascuno riceva 
la propria retribuzione delle cose ch’egli avrà 
fatte quand’era nel corpo; secondo ch’egli 
avrà operato, o bene, o male. 

SAPENDO adunque lo spavento del Signore, noi 
persuadiamo gli uomini, e siamo manifesti a Dio; 
or io spero che siamo manifesti eziandio alle 
vostre coscienze. 

Perciocchè noi non ci raccomandiamo di nuovo a 
voi, ma vi diamo cagione di gloriarvi di noi; 
acciocchè abbiate di che gloriarvi inverso coloro 
che si gloriano di faccia, e non di cuore. 

Imperocchè, se noi siam fuori del senno, lo siamo 
a Dio; se altresì siamo in buon senno, lo siamo a 
voi. 

Poichè l’amor di Cristo ci possiede. 

Avendo fatta questa determinazione: che, se uno è 
morto per tutti, tutti adunque erano morti; e 
ch’egli è morto per tutti, acciocchè coloro 
che vivono non vivano più per l’innanzi a sè 
stessi, ma a colui che è morto, e risuscitato per 
loro. 

Talchè noi da quest’ora non conosciamo alcuno 
secondo la carne; e se abbiam conosciuto Cristo 
secondo la carne, pur ora non lo conosciamo più. 

Se adunque alcuno è in Cristo, egli è nuova 
creatura; le cose vecchie son passate; ecco, tutte 
le cose son fatte nuove. 

Or il tutto è da Dio, che ci ha riconciliati a 
sè, per Gesù Cristo; e ha dato a noi il 
ministerio della riconciliazione. 

Poichè Iddio ha riconciliato il mondo a sè in 
Cristo, non imputando agli uomini i lor falli; ed 
ha posta in noi la parola della riconciliazione. 

Noi adunque facciam l’ambasciata per Cristo, 
come se Iddio esortasse per noi; e vi esortiamo 
per Cristo: Siate riconciliati a Dio. 

Perciocchè egli ha fatto esser peccato per noi 
colui che non ha conosciuto peccato; acciocchè 
noi fossimo fatti giustizia di Dio in lui. 

OR essendo operai nell’opera sua, vi esortiamo 
ancora che non abbiate ricevuta la grazia di Dio 
in vano 

perciocchè egli dice: Io ti ho esaudito nel tempo 
accettevole, e ti ho aiutato nel giorno della 
salute. Ecco ora il tempo accettevole, ecco ora il 
giorno della salute; 

non dando intoppo alcuno in cosa veruna, 
acciocchè il ministerio non sia vituperato. 

Anzi, rendendoci noi stessi approvati in ogni 
cosa, come ministri di Dio, in molta sofferenza, 
in afflizioni, in necessità, in distrette, 

in battiture, in prigioni, in turbamenti, in 
travagli, in vigilie, in digiuni; 

in purità, in conoscenza, in pazienza, in 
benignità, in Ispirito Santo, in carità non 
finta; 

in parola di verità, in virtù di Dio, con le 
armi di giustizia a destra ed a sinistra; 

per gloria, e per ignominia; per buona fama, e per 
infamia; 

come seduttori, e pur veraci; come sconosciuti, e 
pur riconosciuti; come morenti, e pure ecco 
viviamo; come castigati, ma pure non messi a 
morte; 

come contristati, e pur sempre allegri; come 
poveri, e pure arricchendo molti; come non avendo 
nulla, e pur possedendo ogni cosa. 

LA nostra bocca è aperta inverso voi, o Corinti; 
il cuor nostro è allargato. 

Voi non siete allo stretto in noi, ma ben siete 
stretti nelle vostre viscere. 

Ora, per far par pari, io parlo come a figliuoli, 
allargatevi ancora voi. 

Non vi accoppiate con gl’infedeli; perciocchè, 
che partecipazione vi è egli tra la giustizia e 
l’iniquità? e che comunione vi è egli della 
luce con le tenebre? 

E che armonia vi è egli di Cristo con Belial? o 
che parte ha il fedele con l’infedele? 

E che accordo vi è egli del tempio di Dio con 
gl’idoli? poichè voi siete il tempio 
dell’Iddio vivente; siccome Iddio disse: Io 
abiterò nel mezzo di loro, e camminerò fra loro; 
e sarò lor Dio, ed essi mi saranno popolo. 

Perciò, dipartitevi del mezzo di loro, e 
separatevene, dice il Signore; e non toccate nulla 
d’immondo, ed io vi accoglierò; 

e vi sarò per padre, e voi mi sarete per 
figliuoli e per figliuole, dice il Signore 
Onnipotente. 

Avendo adunque queste promesse, cari miei, 
purghiamoci d’ogni contaminazione di carne, e di 
spirito, compiendo la nostra santificazione nel 
timor di Dio. 

DATECI luogo in voi; noi non abbiam fatto torto ad 
alcuno, non abbiamo corrotto alcuno, non abbiamo 
frodato alcuno. 

Io non lo dico a vostra condannazione; perciocchè 
già innanzi ho detto che voi siete ne’ cuori 
nostri, da morire insieme, e da vivere insieme. 

Io ho gran libertà di parlare inverso voi, io ho 
molto di che gloriarmi di voi; io son ripieno di 
consolazione, io soprabbondo di letizia in tutta 
la nostra afflizione. 

Perciocchè, essendo noi venuti in Macedonia, la 
nostra carne non ha avuta requie alcuna; ma siamo 
stati afflitti in ogni maniera: combattimenti di 
fuori, spaventi di dentro. 

Ma Iddio, che consola gli umiliati, ci ha 
consolati per la venuta di Tito. 

E non sol per la venuta d’esso, ma ancora per la 
consolazione della quale è stato consolato 
appresso di voi; rapportandoci la vostra grande 
affezione, il vostro pianto, il vostro zelo per 
me; talchè io me ne son molto maggiormente 
rallegrato. 

Perciocchè, benchè io vi abbia contristati per 
quell’epistola, ora non me ne pento, benchè io 
me ne fossi pentito; poichè io vedo che 
quell’epistola, quantunque per un breve tempo, 
vi ha contristati. 

Or mi rallegro, non perchè siate stati 
contristati, ma perchè siete stati contristati a 
ravvedimento; perciocchè voi siete stati 
contristati secondo Iddio, acciocchè in cosa 
alcuna voi non riceveste alcun danno da noi. 

Poichè la tristizia secondo Iddio produce 
ravvedimento a salute, del quale l’uomo non si 
pente mai; ma la tristizia del mondo produce la 
morte. 

Perciocchè, ecco, questo stesso fatto che voi 
siete stati contristati secondo Iddio, quanta 
premura ha prodotta in voi, qual giustificazione, 
quale indegnazione, qual timore, qual grande 
affezione, quale zelo, qual punizione! per ogni 
maniera voi avete dimostrato che siete puri in 
quest’affare. 

Benchè adunque io vi abbia scritto, io non l’ho 
fatto, nè per colui che ha fatta l’ingiuria, 
nè per colui a cui è stata fatta; ma, acciocchè 
fosse manifestato fra voi, davanti a Dio, lo 
studio nostro, che noi abbiamo per voi. 

Perciò, noi siamo stati consolati; ed oltre alla 
consolazione che noi abbiamo avuta di voi, vie 
più ci siam rallegrati per l’allegrezza di 
Tito, perciocchè il suo spirito è stato ricreato 
da voi tutti. 

Perciocchè, se mi sono presso lui gloriato di voi 
in cosa alcuna, non sono stato confuso; ma, come 
vi abbiam parlato in tutte le cose in verità, 
così ancora ciò di che ci eravamo gloriati a 
Tito si è trovato verità. 

Laonde ancora egli è vie più sviscerato inverso 
voi, quando si ricorda dell’ubbidienza di voi 
tutti, come l’avete ricevuto con timore, e 
tremore. 

Io mi rallegro adunque che in ogni cosa io mi 
posso confidar di voi. 

ORA, fratelli, noi vi facciamo assapere la grazia 
di Dio, ch’è stata data nelle chiese della 
Macedonia; 

cioè: che in molta prova d’afflizione, 
l’abbondanza della loro allegrezza, e la lor 
profonda povertà è abbondata nelle ricchezze 
della loro liberalità. 

Poichè, secondo il poter loro, io ne rendo 
testimonianza, anzi, sopra il poter loro, sono 
stati volonterosi. 

Pregandoci, con molti conforti, d’accettar la 
grazia, e la comunione di questa sovvenzione che 
è per li santi. 

Ed hanno fatto, non solo come speravamo; ma 
imprima si son donati loro stessi al Signore; ed a 
noi, per la volontà di Dio. 

Talchè noi abbiamo esortato Tito che, come 
innanzi ha cominciato, così ancora compia 
eziandio presso voi questa grazia. 

Ma, come voi abbondate in ogni cosa, in fede, e in 
parola, ed in conoscenza, e in ogni studio, e 
nella carità vostra inverso noi; fate che 
abbondiate ancora in questa grazia. 

Io non lo dico per comandamento; ma per lo studio 
degli altri, facendo prova ancora della 
schiettezza della vostra carità. 

Perciocchè voi sapete la grazia del Signor nostro 
Gesù Cristo, come, essendo ricco, si è fatto 
povero per voi; acciocchè voi arricchiste per la 
sua povertà. 

E do consiglio in questo; perciocchè questo è 
utile a voi, i quali non soltanto avete cominciato 
a fare, ma già ne avevate l’intenzione, fin 
dall’anno passato. 

Ora, compiete dunque eziandio il fare; acciocchè, 
come vi è stata la prontezza del volere, così 
ancora vi sia il compiere secondo il vostro avere. 

Perciocchè, se vi è la prontezza dell’animo, 
uno è accettevole secondo ciò ch’egli ha, e 
non secondo ciò ch’egli non ha. 

Poichè questo non si fa acciocchè vi sia 
alleggiamento per altri, ed aggravio per voi; ma, 
per far par pari, al tempo presente le vostra 
abbondanza sarà impiegata a sovvenire alla loro 
inopia. 

Acciocchè altresì la loro abbondanza sia 
impiegata a sovvenire alla vostra inopia; 
affinchè vi sia ugualità; secondo che è 
scritto: 

Chi ne avea raccolto assai, non n’ebbe di 
soverchio; e chi poco, non n’ebbe mancamento. 

Ora, ringraziato sia Iddio, che ha messo nel cuor 
di Tito lo stesso studio per voi. 

Poichè egli ha accettata l’esortazione; e in 
gran diligenza si è volonterosamente messo in 
cammino, per andare a voi. 

Or noi abbiam mandato con lui questo fratello, la 
cui lode nell’evangelo è per tutte le chiese. 

E non sol questo; ma ancora è stato dalle chiese 
eletto, per esser nostro compagno di viaggio con 
questa sovvenzione, ch’è da noi amministrata 
alla gloria del Signore stesso, ed al servigio 
della prontezza dell’animo vostro; 

schivando noi questo: che niuno ci biasimi in 
quest’abbondanza, che è da noi amministrata; 

procurando cose oneste, non solo nel cospetto del 
Signore, ma ancora nel cospetto degli uomini. 

Or noi abbiam mandato con loro questo nostro 
fratello, il quale abbiamo spesse volte, in molte 
cose, sperimentato esser diligente, ed ora lo è 
molto più, per la molta confidanza che si ha di 
voi. 

Quant’è a Tito, egli è mio consorte, e 
compagno d’opera inverso voi; quant’è a’ 
fratelli, sono apostoli delle chiese, gloria di 
Cristo. 

Dimostrate adunque inverso loro, nel cospetto 
delle chiese, la prova della vostra carità, e di 
ciò che ci gloriamo di voi. 

Perciocchè della sovvenzione, che è per i santi, 
mi è soverchio scrivervene. 

Poichè io conosco la prontezza dell’animo 
vostro, per la quale io mi glorio di voi presso i 
Macedoni, dicendo che l’Acaia è pronta fin 
dall’anno passato; e lo zelo da parte vostra ne 
ha provocati molti. 

Or io ho mandati questi fratelli, acciocchè il 
nostro vanto di voi non riesca vano in questa 
parte; affinchè, come io dissi, siate presti. 

Che talora, se, quando i Macedoni saranno venuti 
meco, non vi trovano presti, non siamo svergognati 
noi per non dir voi, in questa ferma confidanza 
del nostro vanto. 

Perciò ho reputato necessario d’esortare i 
fratelli, che vadano innanzi a voi, e prima dieno 
compimento alla già significata vostra 
benedizione; acciocchè sia presta, pur come 
benedizione, e non avarizia. 

Or questo è ciò che è detto: Chi semina 
scarsamente, mieterà altresì scarsamente; e chi 
semina liberalmente, mieterà altresì in 
benedizione. 

Ciascuno faccia come è deliberato nel cuor suo, 
non di mala voglia, nè per necessità; 
perciocchè Iddio ama un donatore allegro. 

Or Iddio è potente, da fare abbondare in voi ogni 
grazia; acciocchè, avendo sempre ogni sufficienza 
in ogni cosa, voi abbondiate in ogni buona opera; 

siccome è scritto: Egli ha sparso, egli ha donato 
a’ poveri; la sua giustizia dimora in eterno. 

Or colui che fornisce di semenza il seminatore, e 
di pane da mangiare, ve ne fornisca altresì, e 
moltiplichi la vostra semenza, ed accresca i 
frutti della vostra giustizia; 

in maniera che del tutto siate arricchiti ad ogni 
liberalità, la quale per noi produce rendimento 
di grazie a Dio. 

Poichè l’amministrazione di questo servigio 
sacro non solo supplisce le necessità de’ 
santi, ma ancora ridonda inverso Iddio per molti 
ringraziamenti. 

In quanto che, per la prova di questa 
somministrazione, glorificano Iddio, di ciò che 
vi sottoponete alla confessione dell’evangelo di 
Cristo, e comunicate liberalmente con loro, e con 
tutti. 

E con le loro orazioni per voi vi dimostrano 
singolare affezione per l’eccellente grazia di 
Dio sopra voi. 

Or ringraziato sia Iddio del suo ineffabile dono. 

OR io Paolo vi esorto per la benignità, e 
mansuetudine di Cristo; io dico, che fra voi 
presente in persona ben sono umile; ma, assente, 
sono ardito inverso voi. 

E vi prego che, essendo presente, non mi convenga 
procedere animosamente con quella confidanza, per 
la quale son reputato audace, contro ad alcuni che 
fanno stima di noi, come se camminassimo secondo 
la carne. 

Poichè, camminando nella carne, non guerreggiamo 
secondo la carne 

perciocchè le armi della nostra guerra non son 
carnali, ma potenti a Dio alla distruzione delle 
fortezze, 

sovvertendo i discorsi, ed ogni altezza che si 
eleva contro alla conoscenza di Dio; e cattivando 
ogni mente all’ubbidienza di Cristo. 

Ed avendo presta in mano la punizione d’ogni 
disubbidienza, quando la vostra ubbidienza sarà 
compiuta. 

Riguardate voi alle cose che sono in apparenza? se 
alcuno si confida in sè stesso d’esser di 
Cristo, reputi altresì da sè medesimo questo: 
che, siccome egli è di Cristo, così ancora noi 
siam di Cristo. 

Perciocchè, benchè io mi gloriassi ancora 
alquanto più della nostra podestà, che il 
Signore ci ha data, ed edificazione, e non a 
distruzion vostra, io non ne sarei svergognato. 

Ora, non facciasi stima di me, come se vi 
spaventassi per lettere. 

Perciocchè, ben sono, dice alcuno, le lettere 
gravi e forti; ma la presenza del corpo è debole, 
e la parola dispregevole. 

Il tale reputi questo: che, quali siamo assenti, 
in parola, per lettere; tali saremo ancora 
presenti, in fatti. 

Perciocchè noi non osiamo aggiungerci, nè 
paragonarci con alcuni di coloro che si 
raccomandano loro stessi; ma essi, misurandosi per 
sè stessi, e paragonandosi con sè stessi, non 
hanno alcuno intendimento. 

Ma, quant’è a noi, non ci glorieremo 
all’infinito; anzi, secondo la misura del limite 
che Iddio ci ha spartito come misura del nostro 
lavoro, ci glorieremo d’esser pervenuti infino a 
voi. 

Perciocchè noi non ci distendiamo oltre il 
convenevole, come se non fossimo pervenuti infino 
a voi; poichè siam pervenuti eziandio fino a voi 
nella predicazione dell’evangelo di Cristo; 

non gloriandoci all’infinito delle fatiche 
altrui; ma avendo speranza, che crescendo la fede 
vostra, saremo in voi abbondantemente magnificati, 
secondo i limiti assegnatici. 

Ed anche che noi evangelizzeremo ne’ luoghi, che 
son di là da voi; e non ci glorieremo nei limiti 
assegnati ad altrui, di cose preparate per altri. 

Ora, chi si gloria, gloriisi nel Signore. 

Poichè, non colui che raccomanda sè stesso è 
approvato, ma colui che il Signore raccomanda. 

OH quanto desidererei che voi comportaste un poco 
la mia follia! ma sì, comportatemi. 

Poichè io son geloso di voi d’una gelosia di 
Dio; perciocchè io vi ho sposati ad un marito, 
per presentare una casta vergine a Cristo. 

Ma io temo che come il serpente sedusse Eva, con 
la sua astuzia; così talora le vostre menti non 
sieno corrotte, e sviate dalla semplicità che 
deve essere inverso Cristo. 

Perciocchè se uno viene a voi a predicarvi un 
altro Gesù che noi non abbiam predicato, o se voi 
da esso ricevete un altro Spirito che non avete 
ricevuto, o un vangelo diverso da quello che avete 
accettato; voi lo tollerate. 

Or io stimo di non essere stato da niente meno di 
cotesti apostoli sommi. 

Che se pur sono idiota nel parlare, non lo son 
già nella conoscenza; anzi, del tutto siamo stati 
manifestati presso voi in ogni cosa. 

Ho io commesso peccato, in ciò che mi sono 
abbassato me stesso, acciocchè voi foste 
innalzati? inquanto che gratuitamente vi ho 
evangelizzato l’evangelo di Dio? 

Io ho predate le altre chiese, prendendo salario 
per servire a voi. 

Ed anche, essendo appresso di voi, ed avendo 
bisogno, non sono stato grave ad alcuno; 
perciocchè i fratelli, venuti di Macedonia, hanno 
supplito al mio bisogno; ed in ogni cosa mi son 
conservato senza esservi grave, ed anche per 
l’avvenire mi conserverò. 

La verità di Cristo è in me, che questo vanto 
non sarà turato in me nelle contrade 
dell’Acaia. 

Perchè? forse perciocchè io non v’amo? Iddio 
lo sa. 

Anzi ciò che io fo, lo farò ancora, per toglier 
l’occasione a coloro che desiderano occasione; 
acciocchè in ciò che si gloriano sieno trovati 
quali noi ancora. 

Perciocchè tali falsi apostoli sono operai 
frodolenti, trasformandosi in apostoli di Cristo. 

E non è maraviglia; perciocchè Satana stesso si 
trasforma in angelo di luce. 

Ei non è dunque gran cosa, se i suoi ministri 
ancora si trasformano in ministri di giustizia; 
de’ quali la fine sarà secondo le loro opere. 

IO lo dico di nuovo: Niuno mi stimi esser pazzo; 
se no, ricevetemi eziandio come pazzo; acciocchè 
io ancora mi glorii un poco. 

Ciò ch’io ragiono in questa ferma confidanza di 
vanto, non lo ragiono secondo il Signore, ma come 
in pazzia. 

Poichè molti si gloriano secondo la carne, io 
ancora mi glorierò. 

Poichè voi, così savi, volentieri comportate i 
pazzi. 

Perciocchè, se alcuno vi riduce in servitù, se 
alcuno vi divora, se alcuno prende, se alcuno 
s’innalza, se alcuno vi percuote in sul volto, 
voi lo tollerate. 

Io lo dico a nostro vituperio, noi siamo stati 
deboli; e pure, in qualunque cosa alcuno si vanta, 
io lo dico in pazzia, mi vanto io ancora. 

Sono eglino Ebrei? io ancora; sono eglino 
Israeliti? io ancora; sono eglino progenie di 
Abrahamo? io ancora. 

Sono eglino ministri di Cristo? io parlo da pazzo, 
io lo son più di loro; in travagli molto più; in 
battiture senza comparazione più; in prigioni 
molto più; in morti molte volte più. 

Da’ Giudei ho ricevute cinque volte quaranta 
battiture meno una. 

Io sono stato battuto di verghe tre volte, sono 
stato lapidato una volta, tre volte ho rotto in 
mare, ho passato un giorno ed una notte 
nell’abisso. 

Spesse volte sono stato in viaggi, in pericoli di 
fiumi, in pericoli di ladroni, in pericoli della 
mia nazione, in pericoli da’ Gentili, in 
pericoli in città, in pericoli in solitudine, in 
pericoli in mare, in pericoli fra falsi fratelli; 

in fatica, e travaglio; sovente in veglie, in 
fame, ed in sete; in digiuni spesse volte; in 
freddo, e nudità. 

Oltre alle cose che son di fuori, ciò che si 
solleva tuttodì contro a me, è la sollecitudine 
per tutte le chiese. 

Chi è debole, ch’io ancora non sia debole? chi 
è scandalezzato, ch’io non arda? 

Se convien gloriarsi, io mi glorierò delle cose 
della mia debolezza. 

Iddio e Padre del nostro Signor Gesù Cristo, il 
quale è benedetto in eterno, sa ch’io non 
mento. 

In Damasco, il governatore del re Areta avea poste 
guardie nella città de’ Damasceni, volendomi 
pigliare; 

ma io fui calato dal muro per una finestra, in una 
sporta; e così scampai dalle sue mani. 

CERTO, il gloriarmi non mi è spediente; nondimeno 
io verrò alle visioni e rivelazioni del Signore. 

Io conosco un uomo in Cristo, il quale, son già 
passati quattordici anni, fu rapito se fu col 
corpo, o senza il corpo, io nol so, Iddio il sa 
fino al terzo cielo. 

E so che quel tal uomo se fu col corpo, o senza il 
corpo, io nol so, Iddio il sa 

fu rapito in paradiso, e udì parole ineffabili, 
le quali non è lecito ad uomo alcuno di 
proferire. 

Io mi glorierò di quel tale; ma non mi glorierò 
di me stesso, se non nelle mie debolezze. 

Perciocchè, benchè io volessi gloriarmi, non 
però sarei pazzo; poichè direi verità; ma io me 
ne rimango, acciocchè niuno stimi di me sopra 
ciò ch’egli mi vede essere, ovvero ode da me. 

Ed anche, acciocchè io non m’innalzi sopra modo 
per l’eccellenza delle rivelazioni, mi è stato 
dato uno stecco nella carne, un angelo di Satana, 
per darmi delle guanciate; acciocchè io non 
m’innalzi sopra modo. 

Per la qual cosa ho pregato tre volte il Signore, 
che quello si dipartisse da me. 

Ma egli mi ha detto: La mia grazia ti basta; 
perciocchè la mia virtù si adempie in debolezza. 
Perciò molto volentieri mi glorierò più tosto 
nelle mie debolezze, acciocchè la virtù di 
Cristo mi ripari. 

Perciò, io mi diletto in debolezze, in ingiurie, 
in necessità, in persecuzioni, in distrette per 
Cristo; perciocchè, quando io sono debole, allora 
son forte. 

IO son divenuto pazzo, gloriandomi; voi mi ci 
avete costretto; poichè da voi doveva io essere 
commendato; perciocchè io non sono stato da nulla 
meno di cotesti apostoli sommi, benchè io non sia 
niente. 

Certo i segni dell’apostolo sono stati messi in 
opera fra voi, in ogni sofferenza; in segni, e 
prodigi, e potenti operazioni. 

Perciocchè, in che siete voi stati da meno delle 
altre chiese, se non ch’io non vi sono stato 
grave? perdonatemi questo torto. 

Ecco, questa è la terza volta ch’io son pronto 
a venire a voi, e non vi sarò grave; perchè io 
non cerco i vostri beni, ma voi; perciocchè i 
figliuoli non debbono far tesoro a’ padri ed 
alle madri, ma i padri e le madri ai figliuoli. 

E quant’è a me, molto volentieri spenderò, 
anzi sarò speso per le anime vostre; quantunque, 
amandovi io sommamente, sia meno amato. 

Ora, sia pur così ch’io non vi abbia gravati; 
ma forse, essendo astuto, vi ho presi per frode. 

Ho io, per alcun di coloro che ho mandati a voi, 
fatto profitto di voi? 

Io ho pregato Tito, ed ho con lui mandato questo 
fratello. Tito ha egli fatto profitto di voi? non 
siamo noi camminati d’un medesimo spirito, per 
medesime pedate? 

PENSATE voi di nuovo, che noi ci giustifichiamo 
presso a voi? noi parliamo davanti a Dio, in 
Cristo; e tutto ciò, diletti, per la vostra 
edificazione. 

Perciocchè io temo che talora, quando io verrò, 
io non vi trovi quali io vorrei; e ch’io 
altresì sia da voi ritrovato quale voi non 
vorreste; che talora, non vi sieno contese, 
gelosie, ire, risse, detrazioni, bisbigli, 
gonfiamenti, tumulti. 

E che, essendo di nuovo venuto, l’Iddio mio non 
m’umilii presso voi; e ch’io non pianga molti 
di coloro che innanzi hanno peccato, e non si son 
ravveduti dell’immondizia, e della fornicazione, 
e della dissoluzione che hanno commessa. 

Ecco, questa è la terza volta ch’io vengo a 
voi; ogni parola è confermata per la bocca di 
due, o di tre testimoni. 

Già l’ho detto innanzi tratto, e lo dico 
ancora, come presente; anzi, essendo assente, ora 
scrivo a coloro che hanno innanzi peccato, e tutti 
gli altri: che se io vengo di nuovo, non 
risparmierò alcuno. 

Poichè voi cercate la prova di Cristo che parla 
in me, il quale inverso voi non è debole, ma è 
potente in voi. 

Perciocchè, se egli è stato crocifisso per 
debolezza, pur vive egli per la potenza di Dio; 
perciocchè ancora noi siam deboli in lui, ma 
viveremo con lui, per la potenza di Dio, inverso 
voi. 

Provate voi stessi, se siete nella fede; fate 
sperienza di voi stessi; non vi riconoscete voi 
stessi, che Gesù Cristo è in voi? se già non 
siete riprovati. 

Ed io spero che voi riconoscerete che noi non siam 
riprovati. 

Or io prego Iddio che voi non facciate alcun male; 
non acciocchè noi appaiamo approvati, ma 
acciocchè voi facciate quel che è bene, e noi 
siamo come riprovati. 

Perciocchè noi non possiam nulla contro alla 
verità, ma tutto ciò che possiamo è per la 
verità. 

Poichè ci rallegriamo quando siam deboli, e voi 
siete forti; ma ben desideriamo ancora questo, 
cioè il vostro intiero ristoramento. 

Perciò, io scrivo queste cose, essendo assente; 
acciocchè, essendo presente, io non proceda 
rigidamente, secondo la podestà, la quale il 
Signore mi ha data, a edificazione, e non a 
distruzione. 

Nel rimanente, fratelli, rallegratevi, siate 
ristorati, siate consolati, abbiate un medesimo 
sentimento, e state in pace; 

(G13-11) e l’Iddio della carità, e della pace 
sarà con voi. 

(G13-12) Salutatevi gli uni gli altri con un santo 
bacio; tutti i santi vi salutano. 

(G13-13) La grazia del Signor Gesù Cristo, e la 
carità di Dio, e la comunione dello Spirito 
Santo, sia con tutti voi. Amen. 

PAOLO apostolo non dagli uomini, nè per alcun 
uomo, ma per Gesù Cristo, e Iddio Padre, che 
l’ha suscitato da’ morti, 

e tutti i fratelli, che sono meco, alle chiese 
della Galazia. 

Grazia a voi, e pace, da Dio Padre, e dal Signor 
nostro Gesù Cristo. 

Il quale ha dato sè stesso per i nostri peccati, 
per ritrarci dal presente malvagio secolo, secondo 
la volontà di Dio, nostro Padre. 

Al quale sia la gloria ne’ secoli de’ secoli. 
Amen. 

IO mi maraviglio che, sì tosto, da Cristo che vi 
ha chiamati in grazia, voi siate trasportati ad un 
altro evangelo. 

Non che ce ne sia un altro; ma vi sono alcuni che 
vi turbano, e vogliono pervertir l’evangelo di 
Cristo. 

Ma, quand’anche noi, od un angelo del cielo, vi 
evangelizzassimo oltre a ciò che vi abbiamo 
evangelizzato, sia anatema. 

Come già abbiam detto, da capo ancora dico al 
presente: Se alcuno vi evangelizza oltre a ciò 
che avete ricevuto, sia anatema. 

Perciocchè, induco io ora a credere agli uomini, 
ovvero a Dio? o cerco io di compiacere agli 
uomini? poichè, se compiacessi ancora agli 
uomini, io non sarei servitor di Cristo. 

Ora, fratelli, io vi fo assapere, che 
l’evangelo, che è stato da me evangelizzato, 
non è secondo l’uomo. 

Perciocchè ancora io non l’ho ricevuto, nè 
imparato da alcun uomo; ma per la rivelazione di 
Gesù Cristo. 

Imperocchè voi avete udita qual fu già la mia 
condotta nel Giudaesimo: come io perseguiva a 
tutto potere la chiesa di Dio, e la disertava. 

Ed avanzava nel Giudaesimo, sopra molti di pari 
età nella mia nazione, essendo stremamente 
zelante delle tradizioni dei miei padri. 

Ma, quando piacque a Dio il qual mi ha appartato 
fin dal seno di mia madre, e mi ha chiamato per la 
sua grazia, 

di rivelare in me il suo Figliuolo, acciocchè io 
l’evangelizzassi fra i Gentili; subito, senza 
conferir più innanzi con carne, e sangue; 

anzi, senza salire in Gerusalemme a quelli 
ch’erano stati apostoli davanti a me, me ne 
andai in Arabia, e di nuovo ritornai in Damasco. 

Poi, in capo a tre anni, salii in Gerusalemme, per 
visitar Pietro; e dimorai appresso di lui quindici 
giorni. 

E non vidi alcun altro degli apostoli, se non 
Giacomo, fratello del Signore. 

Ora, quant’è alle cose che io vi scrivo, ecco, 
nel cospetto di Dio, io non mento. 

Poi venni nelle contrade della Siria, e della 
Cilicia. 

Or io era sconosciuto di faccia alle chiese della 
Giudea, che sono in Cristo; 

ma solo aveano udito: Colui, che già ci 
perseguiva, ora evangelizza la fede, la quale egli 
già disertava. 

E glorificavano Iddio in me. 

Poi, in capo a quattordici anni, io salii di nuovo 
in Gerusalemme, con Barnaba, avendo preso meco 
ancora Tito. 

Or vi salii per rivelazione; e narrai a que’ di 
Gerusalemme l’evangelo che io predico fra i 
Gentili; e in particolare, a coloro che sono in 
maggiore stima; acciocchè in alcuna maniera io 
non corressi, o non fossi corso in vano. 

Ma, non pur Tito, ch’era meco, essendo Greco, fu 
costretto d’essere circonciso. 

E ciò, per i falsi fratelli, intromessi sotto 
mano, i quali erano sottentrati per ispiar la 
nostra libertà, che noi abbiamo in Cristo Gesù, 
affin di metterci in servitù. 

A’ quali non cedemmo per soggezione pur un 
momento; acciocchè la verità dell’evangelo 
dimorasse ferma fra voi. 

Ma non ricevei nulla da coloro che son reputati 
essere qualche cosa; quali già sieno stati niente 
m’importa; Iddio non ha riguardo alla qualità 
d’alcun uomo; perciocchè quelli che sono in 
maggiore stima non mi sopraggiunsero nulla. 

Anzi, in contrario, avendo veduto che m’era 
stato commesso l’evangelo 
dell’incirconcisione, come a Pietro quel della 
circoncisione 

perciocchè colui che avea potentemente operato in 
Pietro per l’apostolato della circoncisione, 
avea eziandio potentemente operato in me inverso i 
Gentili, 

e Giacomo, e Cefa, e Giovanni, che son reputati 
esser colonne, avendo conosciuta la grazia che 
m’era stata data, diedero a me, ed a Barnaba, la 
mano di società; acciocchè noi andassimo a’ 
Gentili, ed essi alla circoncisione. 

Sol ci raccomandarono che ci ricordassimo de’ 
poveri; e ciò eziandio mi sono studiato di fare. 

Ora, quando Pietro fu venuto in Antiochia, io gli 
resistei in faccia; poichè egli era da 
riprendere. 

Perciocchè, avanti che certi fosser venuti 
d’appresso a Giacomo, egli mangiava co’ 
Gentili; ma, quando coloro furon venuti, si 
sottrasse, e si separò, temendo quei della 
circoncisione. 

E gli altri Giudei s’infingevano anch’essi con 
lui; talchè eziandio Barnaba era insieme 
trasportato per la loro simulazione. 

Ma, quando io vidi che non camminavano di piè 
diritto, secondo la verità dell’evangelo, io 
dissi a Pietro, in presenza di tutti: Se tu, 
essendo Giudeo, vivi alla gentile, e non alla 
giudaica, perchè costringi i Gentili a 
giudaizzare? 

Noi, di nascita Giudei, e non peccatori d’infra 
i Gentili, 

sapendo che l’uomo non è giustificato per le 
opere della legge, ma per la fede di Gesù Cristo, 
abbiamo ancora noi creduto in Cristo Gesù, 
acciocchè fossimo giustificati per la fede di 
Cristo, e non per le opere della legge; 
perciocchè niuna carne sarà giustificata per le 
opere della legge. 

Or se, cercando d’esser giustificati in Cristo, 
siam trovati ancor noi peccatori, è pur Cristo 
ministro del peccato? Così non sia. 

Perciocchè, se io edifico di nuovo le cose che ho 
distrutte, io costituisco me stesso trasgressore. 

Poichè per una legge io son morto ad un’altra 
legge, acciocchè io viva a Dio. 

Io son crocifisso con Cristo; e vivo, non più io, 
ma Cristo vive in me; e ciò che ora vivo nella 
carne, vivo nella fede del Figliuol di Dio, che mi 
ha amato, e ha dato sè stesso per me. 

Io non annullo la grazia di Dio; perciocchè, se 
la giustizia è per la legge, Cristo dunque è 
morto in vano. 

O GALATI insensati! chi vi ha ammaliati per non 
ubbidire alla verità, voi, a’ quali Gesù 
Cristo è stato prima ritratto davanti agli occhi 
come se fosse stato crocifisso fra voi? 

Questo solo desidero saper da voi: avete voi 
ricevuto lo Spirito per le opere della legge, o 
per la predicazion della fede? 

Siete voi così insensati, che, avendo cominciato 
per lo Spirito, vogliate finire ora per la carne? 

Avete voi sofferte cotante cose in vano? se pure 
ancora in vano. 

Colui adunque che vi dispensa lo Spirito, ed opera 
fra voi potenti operazioni, lo fa egli per le 
opere della legge, o per la predicazion della 
fede? 

Siccome Abrahamo credette a Dio, e ciò gli fu 
imputato a giustizia; 

voi sapete pure, che coloro che son della fede son 
figliuoli di Abrahamo. 

E la scrittura, antivedendo che Iddio giustifica 
le nazioni per la fede, evangelizzò innanzi ad 
Abrahamo: Tutte le nazioni saranno benedette in 
te. 

Talchè coloro che son della fede son benedetti 
col fedele Abrahamo. 

Poichè tutti coloro che son delle opere della 
legge, sono sotto maledizione; perciocchè egli è 
scritto: Maledetto chiunque non persevera in tutte 
le cose scritte nel libro della legge, per farle. 

Ora, che per la legge niuno sia giustificato 
presso Iddio, è manifesto, perciocchè: Il giusto 
viverà di fede. 

Ma la legge non è di fede; anzi: L’uomo che 
avrà fatte queste cose viverà per esse. 

Cristo ci ha riscattati dalla maledizione della 
legge, essendo per noi fatto maledizione 
perciocchè egli è scritto: Maledetto è chiunque 
è appiccato al legno; 

acciocchè la benedizione di Abrahamo avvenga alle 
nazioni in Cristo Gesù; affinchè per la fede 
riceviamo la promessa dello Spirito. 

Fratelli, io parlo nella maniera degli nomini: se 
un patto è fermato, benchè sia un patto 
d’uomo, niuno l’annulla, o vi sopraggiunge 
cosa alcuna. 

Or le promesse furono fatte ad Abrahamo, ed alla 
sua progenie; non dice: Ed alle progenie, come 
parlando di molte; ma come d’una: Ed alla tua 
progenie, che è Cristo. 

Or questo dico io: La legge, venuta 
quattrocentrent’anni appresso, non annulla il 
patto fermato prima da Dio in Cristo, per ridurre 
al niente la promessa. 

Perciocchè, se l’eredità è per la legge, non 
è più per la promessa. Or Iddio donò quella ad 
Abrahamo per la promessa. 

Perchè dunque fu data la legge? fu aggiunta per 
le trasgressioni, finchè fosse venuta la 
progenie, alla quale era stata fatta la promessa; 
essendo pubblicata dagli angeli, per mano d’un 
mediatore. 

Or il mediatore non è d’uno; ma Iddio è uno. 

La legge è ella dunque stata data contro alle 
promesse di Dio? Così non sia; perciocchè, se 
fosse stata data la legge, che potesse vivificare, 
veramente la giustizia sarebbe per la legge. 

Ma la scrittura ha rinchiuso ogni cosa sotto 
peccato, acciocchè la promessa fosse data a’ 
credenti per la fede di Gesù Cristo. 

Ora, avanti che fosse venuta la fede, noi eravamo 
guardati sotto la legge, essendo rinchiusi, 
aspettando la fede che dovea essere rivelata. 

Talchè la legge è stata nostro pedagogo, 
aspettando Cristo, acciocchè fossimo giustificati 
per fede. 

Ma, la fede essendo venuta, noi non siam più 
sotto pedagogo. 

Perciocchè tutti siete figliuoli di Dio per la 
fede in Cristo Gesù. 

Poichè voi tutti, che siete stati battezzati in 
Cristo, avete vestito Cristo. 

Non vi è nè Giudeo, nè Greco; non vi è nè 
servo, nè libero; non vi è nè maschio, nè 
femmina. 

Perciocchè voi tutti siete uno in Cristo Gesù. 
(G3-30) Ora, se siete di Cristo, siete adunque 
progenie d’Abrahamo, ed eredi secondo la 
promessa. 

ORA, io dico che in tutto il tempo che l’erede 
è fanciullo, non è punto differente dal servo, 
benchè egli sia signore di tutto. 

Anzi egli è sotto tutori e curatori, fino al 
tempo ordinato innanzi dal padre. 

Così ancora noi, mentre eravamo fanciulli, 
eravamo tenuti in servitù sotto gli elementi del 
mondo. 

Ma, quando è venuto il compimento del tempo, 
Iddio ha mandato il suo Figliuolo, fatto di donna, 
sottoposto alla legge; 

affinchè riscattasse coloro ch’eran sotto la 
legge, acciocchè noi ricevessimo l’adottazione. 

Ora, perciocchè voi siete figliuoli, Iddio ha 
mandato lo Spirito del suo Figliuolo ne’ cuori 
vostri, che grida: Abba, Padre. 

Talchè tu non sei più servo, ma figliuolo; e se 
tu sei figliuolo, sei ancora erede di Dio, per 
Cristo. 

Ma allora voi, non conoscendo Iddio, servivate a 
coloro che di natura non sono dii. 

Ed ora, avendo conosciuto Iddio; anzi più tosto 
essendo stati conosciuti da Dio, come vi rivolgete 
di nuovo a’ deboli e poveri elementi, a’ 
quali, tornando addietro, volete di nuovo servire? 

Voi osservate giorni, e mesi, e stagioni, ed anni. 

Io temo di voi, ch’io non abbia faticato invano 
inverso voi. 

Siate come sono io, perciocchè io ancora son come 
voi; fratelli, io ve ne prego, voi non mi avete 
fatto alcun torto. 

Ora, voi sapete come per l’addietro io vi 
evangelizzai con infermità della carne. 

E voi non isprezzaste, nè schifaste la mia prova, 
che era nella mia carne; anzi mi accoglieste come 
un angelo di Dio, come Cristo Gesù stesso. 

Che cosa adunque vi faceva così predicar beati? 
poichè io vi rendo testimonianza che se fosse 
stato possibile, voi vi sareste cavati gli occhi, 
e me li avreste dati. 

Son io dunque divenuto vostro nemico, proponendovi 
la verità? 

Coloro sono zelanti per voi, non onestamente; anzi 
vi vogliono distaccare da noi, acciocchè siate 
zelanti per loro. 

Or egli è bene d’esser sempre zelanti in bene, 
e non solo quando io son presente fra voi. 

Deh! figlioletti miei, i quali io partorisco di 
nuovo, finchè Cristo sia formato in voi! 

Or io desidererei ora esser presente fra voi, e 
mutar la mia voce, perciocchè io son perplesso di 
voi. 

DITEMI, voi che volete essere sotto la legge, non 
udite voi la legge? 

Poichè egli è scritto, che Abrahamo ebbe due 
figliuoli: uno della serva, e uno della franca. 

Or quel che era della serva fu generato secondo la 
carne; ma quel che era della franca fu generato 
per la promessa. 

Le quali cose hanno un senso allegorico; poichè 
quelle due donne sono i due patti: l’uno dal 
monte Sina, che genera a servitù, il quale è 
Agar. 

Perciocchè Agar è Sina, monte in Arabia; e 
corrisponde alla Gerusalemme del tempo presente; 
ed è serva, co’ suoi figliuoli. 

Ma la Gerusalemme di sopra è franca; la quale è 
madre di tutti noi. 

Poichè egli è scritto: Rallegrati, o sterile che 
non partorivi; prorompi, e grida, tu che non 
sentivi doglie di parto; perciocchè più saranno 
i figliuoli della lasciata, che di colei che avea 
il marito. 

Or noi, fratelli, nella maniera d’Isacco, siamo 
figliuoli della promessa. 

Ma come allora quel che era generato secondo la 
carne, perseguiva quel che era generato secondo lo 
spirito, così ancora avviene al presente. 

Ma, che dice la scrittura? Caccia fuori la serva, 
e il suo figliuolo; perciocchè il figliuol della 
serva non sarà erede col figliuol della franca. 

Così adunque, fratelli, noi non siamo figliuoli 
della serva, ma della franca. 

STATE adunque fermi nella libertà, della quale 
Cristo ci ha francati, e non siate di nuovo 
ristretti sotto il giogo della servitù. 

Ecco, io Paolo vi dico che se siete circoncisi, 
Cristo non vi gioverà nulla. 

E da capo testifico ad ogni uomo che si 
circoncide, ch’egli è obbligato ad osservar 
tutta la legge. 

O voi, che siete giustificati per la legge, Cristo 
non ha più alcuna virtù in voi; voi siete 
scaduti dalla grazia. 

Perciocchè noi, in Ispirito, per fede, aspettiamo 
la speranza della giustizia. 

Poichè in Cristo Gesù nè la circoncisione, nè 
l’incirconcisione non è d’alcun valore; ma la 
fede operante per carità. 

Voi correvate bene; chi vi ha dato sturbo per non 
prestar fede alla verità? 

Questa persuasione non è da colui che vi chiama. 

Un poco di lievito lievita tutta la pasta. 

Io mi confido di voi nel Signore, che non avrete 
altro sentimento; ma colui che vi turba ne 
porterà la pena, chiunque egli si sia. 

Ora, quant’è a me, fratelli, se io predico 
ancora la circoncisione, perchè sono ancora 
perseguito? lo scandalo della croce è pur tolto 
via. 

Oh! fosser pur eziandio ricisi coloro che vi 
turbano! 

Poichè voi siete stati chiamati a libertà, 
fratelli; sol non prendete questa libertà per 
un’occasione alla carne; ma servite gli uni agli 
altri per la carità. 

Perciocchè tutta la legge si adempie in questa 
unica parola: Ama il tuo prossimo, come te stesso. 

Che se voi vi mordete, e divorate gli uni gli 
altri, guardate che non siate consumati gli uni 
dagli altri. 

OR io dico: Camminate secondo lo Spirito, e non 
adempiete la concupiscenza della carne. 

Poichè la carne appetisce contro allo Spirito, e 
lo Spirito contro alla carne; e queste cose son 
ripugnanti l’una all’altra; acciocchè non 
facciate qualunque cosa volete. 

Che se siete condotti per lo Spirito, voi non 
siete sotto la legge. 

Ora, manifeste son le opere della carne, che sono: 
adulterio, fornicazione, immondizia, dissoluzione, 

idolatria, avvelenamento, inimicizie, contese, 
gelosie, ire, risse, dissensioni, 

sette, invidie, omicidii, ebbrezze, ghiottonerie, 
e cose a queste simiglianti; delle quali cose vi 
predico, come ancora già ho predetto, che coloro 
che fanno cotali cose non erederanno il regno di 
Dio. 

Ma il frutto dello Spirito è: carità, 
allegrezza, pace, lentezza all’ira, benignità, 
bontà, fedeltà, mansuetudine, continenza. 

Contro a cotali cose non vi è legge. 

Or coloro che son di Cristo hanno crocifissa la 
carne con gli affetti, e con le concupiscenze. 

Se noi viviamo per lo Spirito, camminiamo altresì 
per lo Spirito. 

Non siamo vanagloriosi, provocandoci gli uni gli 
altri, invidiandoci gli uni gli altri. 

FRATELLI, benchè alcuno sia soprappreso in alcun 
fallo, voi, gli spirituali, ristorate un tale con 
ispirito di mansuetudine; prendendo guardia a te 
stesso, che ancora tu non sii tentato. 

Portate i carichi gli uni degli altri, e così 
adempiete la legge di Cristo. 

Perciocchè, se alcuno si stima esser qualche 
cosa, non essendo nulla, inganna sè stesso 
nell’animo suo. 

Ora provi ciascuno l’opera sua, ed allora avrà 
il vanto per riguardo di sè stesso solo, e non 
per riguardo d’altri. 

Perciocchè ciascuno porterà il suo proprio peso. 

Or colui che è ammaestrato nella parola, faccia 
parte d’ogni suo bene a colui che lo ammaestra. 

Non v’ingannate: Iddio non si può beffare; 
perciocchè ciò che l’uomo avrà seminato, 
quello ancora mieterà. 

Imperocchè colui che semina alla sua carne, 
mieterà della carne corruzione; ma, chi semina 
allo Spirito, mieterà dello Spirito vita eterna. 

Or non veniam meno dell’animo facendo bene; 
perciocchè, se non ci stanchiamo, noi mieteremo 
nella sua propria stagione. 

Mentre adunque abbiam tempo, facciam bene a tutti; 
ma principalmente a’ domestici della fede. 

Voi vedete quanto gran lettere vi ho scritte di 
mia propria mano. 

Tutti coloro che voglion piacere nella carne, per 
bel sembiante, vi costringono d’essere 
circoncisi; solo acciocchè non sieno perseguiti 
per la croce di Cristo. 

Poichè eglino stessi, che son circoncisi, non 
osservano la legge; ma vogliono che siate 
circoncisi, acciocchè si gloriino della vostra 
carne. 

Ma, quant’è a me, tolga Iddio ch’io mi glorii 
in altro che nella croce del Signor nostro Gesù 
Cristo, per la quale il mondo è crocifisso a me, 
ed io al mondo. 

Perciocchè in Cristo Gesù nè la circoncisione, 
nè l’incirconcisione non è di alcun valore; ma 
la nuova creatura. 

E sopra tutti coloro che cammineranno secondo 
questa regola sia pace, e misericordia; e sopra 
l’Israele di Dio. 

Nel rimanente, niuno mi dia molestia, perciocchè 
io porto nel mio corpo le stimmate del Signor 
Gesù. 

Fratelli, sia la grazia del Signor nostro Gesù 
Cristo con lo spirito vostro. Amen. 

PAOLO, apostolo di Gesù Cristo, per la volontà 
di Dio, a’ santi che sono in Efeso, e fedeli in 
Cristo Gesù. 

Grazia a voi, e pace, da Dio, Padre nostro, e dal 
Signor Gesù Cristo. 

BENEDETTO sia Iddio, Padre del Signor nostro Gesù 
Cristo, il qual ci ha benedetti d’ogni 
benedizione spirituale nei luoghi celesti in 
Cristo. 

In lui ci ha Dio eletti avanti la fondazione del 
mondo, acciocchè siamo santi, ed irreprensibili 
nel suo cospetto, in carità; 

avendoci predestinati ad adottarci per Gesù 
Cristo, a sè stesso, secondo il beneplacito della 
sua volontà, 

alla lode della gloria della sua grazia, per la 
quale egli ci ha resi graditi a sè, in colui che 
è l’amato. 

In cui noi abbiamo la redenzione per lo suo 
sangue, la remission de’ peccati, secondo le 
ricchezze della sua grazia. 

Della quale egli è stato abbondante inverso noi 
in ogni sapienza, ed intelligenza; 

avendoci dato a conoscere il misterio della sua 
volontà secondo il suo beneplacito, il quale egli 
avea determinato in sè stesso. 

Che è di raccogliere, nella dispensazione del 
compimento de’ tempi, sotto un capo, in Cristo, 
tutte le cose, così quelle che son nei cieli, 
come quelle che son sopra la terra. 

In lui siamo stati fatti eredi, essendo stati 
predestinati secondo il proponimento di colui che 
opera tutte le cose secondo il consiglio della sua 
volontà; 

acciocchè siamo alla lode della sua gloria, noi 
che prima abbiamo sperato in Cristo. 

In lui anche voi, avendo udita la parola della 
verità, l’evangelo della vostra salute; in lui 
dico anche voi, avendo creduto, siete stati 
suggellati con lo Spirito Santo della promessa. 

Il quale è l’arra della nostra eredità, mentre 
aspettiamo la redenzione di quelli che Dio si è 
acquistati, alla lode della gloria d’esso. 

Perciò, io ancora, udita la fede vostra nel 
Signor Gesù, e la carità vostra inverso tutti i 
santi, 

non resto mai di render grazie per voi, facendo di 
voi memoria nelle mie orazioni. 

Acciocchè l’Iddio del Signor nostro Gesù 
Cristo, il Padre della gloria, vi dia lo Spirito 
di sapienza, e di rivelazione, per la conoscenza 
d’esso. 

Ed illumini gli occhi della mente vostra, 
acciocchè sappiate quale è la speranza della sua 
vocazione, e quali son le ricchezze della gloria 
della sua eredità, nè luoghi santi. 

E quale è, inverso noi che crediamo, 
l’eccellente grandezza della sua potenza; 
secondo la virtù della forza della sua possanza. 

La quale egli ha adoperata in Cristo, avendolo 
suscitato da’ morti, e fattolo sedere alla sua 
destra ne’ luoghi celesti; 

di sopra ad ogni principato, e podestà, e 
potenza, e signoria, ed ogni nome che si nomina 
non solo in questo secolo, ma ancora nel secolo 
avvenire; 

avendogli posta ogni cosa sotto a’ piedi, ed 
avendolo dato per capo sopra ogni cosa, alla 
Chiesa; 

la quale è il corpo d’esso, il compimento di 
colui che compie tutte le cose in tutti. 

E V’HA risuscitati ancor voi, che eravate morti 
ne’ falli, e ne’ peccati. 

Ne’ quali già camminaste, seguendo il secolo di 
questo mondo, secondo il principe della podestà 
dell’aria, dello spirito che opera al presente 
ne’ figliuoli della disubbidienza. 

Fra i quali ancora noi tutti vivemmo già nelle 
concupiscenze della nostra carne, adempiendo le 
voglie della carne, e de’ pensieri; ed eravam di 
natura figliuoli d’ira, come ancora gli altri. 

Ma Iddio, che è ricco in misericordia, per la sua 
molta carità, della quale ci ha amati; 

eziandio mentre eravamo morti ne’ falli, ci ha 
vivificati in Cristo voi siete salvati per grazia; 

e ci ha risuscitati con lui, e con lui ci ha fatti 
sedere ne’ luoghi celesti, in Cristo Gesù. 

Acciocchè mostrasse ne’ secoli avvenire 
l’eccellenti ricchezze della sua grazia, in 
benignità inverso noi, in Cristo Gesù. 

Perciocchè voi siete salvati per la grazia, 
mediante la fede, e ciò non è da voi, è il dono 
di Dio. 

Non per opere, acciocchè niuno si glorii. 

Poichè noi siamo la fattura d’esso, essendo 
creati in Cristo Gesù a buone opere, le quali 
Iddio ha preparate, acciocchè camminiamo in esse. 

PERCIÒ, ricordatevi che già voi Gentili nella 
carne, che siete chiamati Incirconcisione da 
quella che è chiamata Circoncisione nella carne, 
fatta con la mano; 

in quel tempo eravate senza Cristo, alieni dalla 
repubblica d’Israele, e stranieri de’ patti 
della promessa, non avendo speranza, ed essendo 
senza Dio nel mondo. 

Ma ora, in Cristo Gesù, voi, che già eravate 
lontani, siete stati approssimati per il sangue di 
Cristo. 

Perciocchè egli è la nostra pace, il quale ha 
fatto de’ due popoli uno; e avendo disfatta la 
parete di mezzo che facea la separazione, 

ha nella sua carne annullata l’inimicizia, la 
legge de’ comandamenti, posta in ordinamenti; 
acciocchè creasse in sè stesso i due in un uomo 
nuovo, facendo la pace; 

e li riconciliasse amendue in un corpo a Dio, per 
la croce, avendo uccisa l’inimicizia in sè 
stesso. 

Ed essendo venuto, ha evangelizzato pace a voi che 
eravate lontani, e a quelli che eran vicini. 

Perciocchè per esso abbiamo gli uni e gli altri 
introduzione al Padre, in uno Spirito. 

Voi dunque non siete più forestieri, nè 
avveniticci; ma concittadini de’ santi, e membri 
della famiglia di Dio. 

Essendo edificati sopra il fondamento degli 
apostoli e de’ profeti, essendo Gesù Cristo 
stesso la pietra del capo del cantone; 

in cui tutto l’edificio ben composto cresce in 
tempio santo nel Signore. 

Nel quale ancor voi siete insieme edificati, per 
essere un abitacolo di Dio, in Ispirito. 

PER questa cagione io Paolo, il prigione di Cristo 
Gesù per voi Gentili; 

Se pure avete udita la dispensazion della grazia 
di Dio, che mi è stata data inverso voi. 

Come per rivelazione egli mi ha fatto conoscere il 
misterio; siccome avanti in breve scrissi. 

A che potete, leggendo, conoscere qual sia la mia 
intelligenza nel misterio di Cristo. 

Il quale non fu dato a conoscere nell’altre età 
a’ figliuoli degli uomini, come ora è stato 
rivelato a’ santi apostoli, e profeti d’esso, 
in Ispirito; 

acciocchè i Gentili sieno coeredi, e d’un 
medesimo corpo, e partecipi della promessa 
d’esso in Cristo, per l’evangelo. 

Del quale io sono stato fatto ministro, secondo il 
dono della grazia di Dio, che mi è stata data, 
secondo la virtù della sua potenza. 

A me, dico, il minimo di tutti i santi, è stata 
data questa grazia d’evangelizzar fra i Gentili 
le non investigabili ricchezze di Cristo; 

e di manifestare a tutti, quale è la dispensazion 
del misterio, il quale da’ secoli è stato 
occulto in Dio, che ha create tutte le cose per 
Gesù Cristo; 

acciocchè nel tempo presente sia data a conoscere 
ai principati, e alle podestà, ne’ luoghi 
celesti, per la chiesa, la molto varia sapienza di 
Dio, 

secondo il proponimento eterno, il quale egli ha 
fatto in Cristo Gesù, nostro Signore. 

In cui noi abbiamo la libertà, e l’introduzione 
in confidanza, per la fede d’esso. 

Per la qual cosa io richieggo che non veniate meno 
dell’animo per le mie tribolazioni, che soffro 
per voi; il che è la vostra gloria. 

Per questa cagione, dico, io piego le mie 
ginocchia al Padre del Signor nostro Gesù Cristo; 

dal quale è nominata tutta la famiglia, ne’ 
cieli, e sopra la terra; 

ch’egli vi dia, secondo le ricchezze della sua 
gloria, d’esser fortificati in virtù, per lo 
suo Spirito, nell’uomo interno; 

e che Cristo abiti ne’ vostri cuori per la fede. 

Acciocchè, essendo radicati, e fondati in 
carità, possiate comprendere, con tutti i santi, 
qual sia la larghezza, e la lunghezza, e la 
profondità, e l’altezza, 

e conoscer la carità di Cristo, che sopravanza 
ogni conoscenza; acciocchè siate ripieni fino a 
tutta la pienezza di Dio. 

Or a colui che può, secondo la potenza che opera 
in noi, fare infinitamente sopra ciò che noi 
chieggiamo, o pensiamo; 

a lui sia la gloria nella Chiesa, in Cristo Gesù, 
per tutte le generazioni del secolo de’ secoli. 
Amen. 

IO adunque, il prigione, vi esorto nel Signore, 
che camminiate condegnamente alla vocazione, della 
quale siete stati chiamati; 

con ogni umiltà, e mansuetudine; con pazienza, 
comportandovi gli uni gli altri in carità; 

studiandovi di serbar l’unità dello Spirito per 
il legame della pace. 

V’è un corpo unico, e un unico Spirito; come 
ancora voi siete stati chiamati in un’unica 
speranza della vostra vocazione. 

V’è un unico Signore, una fede, un battesimo; 

un Dio unico, e Padre di tutti, il quale è sopra 
tutte le cose, e fra tutte le cose, e in tutti 
voi. 

Ma a ciascun di noi è stata data la grazia, 
secondo la misura del dono di Cristo. 

Per la qual cosa dice: Essendo salito in alto, 
egli ha menata in cattività moltitudine di 
prigioni, e ha dati de’ doni agli uomini. 

Or quello: È salito, che cosa è altro, se non 
che prima ancora era disceso nelle parti più 
basse della terra? 

Colui che è disceso è quello stesso, il quale 
ancora è salito di sopra a tutti i cieli, 
acciocchè empia tutte le cose. 

Ed egli stesso ha dati gli uni apostoli, e gli 
altri profeti, e gli altri evangelisti, e gli 
altri pastori, e dottori; 

per lo perfetto adunamento de’ santi, per 
l’opera del ministerio, per l’edificazione del 
corpo di Cristo; 

finchè ci scontriamo tutti nell’unità della 
fede, e della conoscenza del Figliuol di Dio, in 
uomo compiuto, alla misura della statura perfetta 
del corpo di Cristo. 

Acciocchè non siam più bambini, fiottando e 
trasportati da ogni vento di dottrina, per la 
baratteria degli uomini, per la loro astuzia 
all’artificio, ed insidie dell’inganno. 

Ma che, seguitando verità in carità, cresciamo 
in ogni cosa in colui che è il capo, cioè in 
Cristo. 

Dal quale tutto il corpo ben composto, e commesso 
insieme per tutte le giunture di cui è fornito, 
secondo la virtù che è nella misura di ciascun 
membro, prende il suo accrescimento alla propria 
edificazione in carità. 

QUESTO dico adunque, e protesto nel Signore, che 
voi non camminiate più come camminano ancora gli 
altri Gentili, nella vanità della lor mente; 

intenebrati nell’intelletto, alieni dalla vita 
di Dio, per l’ignoranza che è in loro, per 
l’induramento del cuor loro. 

I quali, essendo divenuti insensibili ad ogni 
dolore, si sono abbandonati alla dissoluzione, da 
operare ogni immondizia, con insaziabile 
cupidità. 

Ma voi non avete così imparato Cristo; 

se pur l’avete udito, e siete stati in lui 
ammaestrati, secondo che la verità è in Gesù: 

di spogliare, quant’è alla primiera condotta, 
l’uomo vecchio, il qual si corrompe nelle 
concupiscenze della seduzione; 

e d’essere rinnovati per lo Spirito della vostra 
mente; 

e d’esser vestiti dell’uomo nuovo, creato, 
secondo Iddio, in giustizia, e santità di 
verità. 

Perciò, deposta la menzogna, parlate in verità 
ciascuno col suo prossimo; poichè noi siam membra 
gli uni degli altri. 

Adiratevi, e non peccate; il sole non tramonti 
sopra il vostro cruccio. 

E non date luogo al diavolo. 

Chi rubava non rubi più; anzi più tosto fatichi, 
facendo qualche buona opera con le proprie mani, 
acciocchè abbia di che far parte a colui che ha 
bisogno. 

Niuna parola malvagia esca dalla vostra bocca; ma, 
se ve n’è alcuna buona ad edificazione, secondo 
il bisogno; acciocchè conferisca grazia agli 
ascoltanti. 

E non contristate lo Spirito Santo di Dio, col 
quale siete stati suggellati per il giorno della 
redenzione. 

Sia tolta via da voi ogni amaritudine, ed ira, e 
cruccio, e grido, e maldicenza, con ogni malizia. 

Ma siate gli uni inverso gli altri benigni, 
misericordiosi, perdonandovi gli uni gli altri, 
siccome ancora Iddio vi ha perdonati in Cristo. 

Siate adunque imitatori di Dio, come figliuoli 
diletti. 

E camminate in carità, siccome ancora Cristo ci 
ha amati, e ha dato sè stesso per noi, in offerta 
e sacrificio a Dio, in odor soave. 

E come si conviene a santi, fornicazione, e niuna 
immondizia, ed avarizia, non sia pur nominata fra 
voi; 

nè disonestà, nè stolto parlare, o buffoneria, 
le quali cose non si convengono; ma più tosto, 
ringraziamento. 

Poichè voi sapete questo: che niun fornicatore, 
nè immondo, nè avaro, il quale è idolatra, ha 
eredità nel regno di Cristo, e di Dio. 

Niuno vi seduca con vani ragionamenti; perciocchè 
per queste cose vien l’ira di Dio, sopra i 
figliuoli della disubbidienza. 

Non siate adunque loro compagni. 

Perciocchè già eravate tenebre, ma ora siete 
luce nel Signore; camminate come figliuoli di luce 

poichè il frutto dello Spirito è in ogni bontà, 
e giustizia, e verità, 

provando ciò che è accettevole al Signore. 

E non partecipate le opere infruttuose delle 
tenebre, anzi più tosto ancora riprendetele. 

Perciocchè egli è disonesto pur di dire le cose 
che si fanno da coloro in occulto. 

Ma tutte le cose, che sono condannate sono 
manifestate dalla luce; perciocchè tutto ciò che 
è manifestato è luce. 

Perciò dice: Risvegliati, tu che dormi, e risorgi 
da’ morti, e Cristo ti risplenderà. 

Riguardate adunque come voi camminate con 
diligente circospezione; non come stolti, ma come 
savi; 

ricomperando il tempo, perciocchè i giorni sono 
malvagi. 

Perciocchè, non siate disavveduti, ma intendenti 
qual sia la volontà del Signore. 

E non v’inebbriate di vino, nel quale vi è 
dissoluzione; ma siate ripieni dello Spirito; 

parlando a voi stessi con salmi, ed inni, e 
canzoni spirituali, cantando, e salmeggiando col 
cuor vostro al Signore. 

Rendendo del continuo grazie d’ogni cosa a Dio e 
Padre, nel nome del Signor nostro Gesù Cristo. 

Sottoponendovi gli uni agli altri nel timor di 
Cristo. 

MOGLI, siate soggette a’ vostri mariti, come al 
Signore. 

Poichè il marito è capo della donna, siccome 
ancora Cristo è capo della Chiesa, ed egli stesso 
è Salvatore del corpo. 

Ma altresì, come la Chiesa è soggetta a Cristo, 
così le mogli debbono esser soggette a’ lor 
mariti in ogni cosa. 

Mariti, amate le vostre mogli, siccome ancora 
Cristo ha amata la Chiesa, e ha dato sè stesso 
per lei; 

acciocchè, avendola purgata col lavacro 
dell’acqua, la santificasse per la parola; 

per farla comparire davanti a sè, gloriosa, non 
avendo macchia, nè crespa, nè cosa alcuna tale; 
ma santa ed irreprensibile. 

Così debbono i mariti amare le loro mogli, come i 
lor propri corpi: chi ama la sua moglie ama sè 
stesso. 

Perciocchè niuno giammai ebbe in odio la sua 
carne, anzi la nudrisce, e la cura teneramente, 
siccome ancora il Signore la Chiesa. 

Poichè noi siamo membra del suo corpo, della sua 
carne, e delle sue ossa. 

Perciò, l’uomo lascerà suo padre, e sua madre, 
e si congiungerà con la sua moglie, e i due 
diverranno una stessa carne. 

Questo mistero è grande; or io dico, a riguardo 
di Cristo, e della Chiesa. 

Ma ciascun di voi così ami la sua moglie, come 
sè stesso; ed altresì la moglie riverisca il 
marito. 

Figliuoli, ubbidite nel Signore a’ vostri padri 
e madri, perciocchè ciò è giusto. 

Onora tuo padre, e tua madre che è il primo 
comandamento con promessa, 

acciocchè ti sia bene, e tu sii di lunga vita 
sopra la terra. 

E voi, padri, non provocate ad ira i vostri 
figliuoli; ma allevateli in disciplina, ed 
ammonizion del Signore. 

Servi, ubbidite a’ vostri signori secondo la 
carne, con timore, e tremore, nella semplicità 
del cuor vostro, come a Cristo. 

Non servendo all’occhio, come per piacere agli 
uomini; ma, come servi di Cristo, facendo il voler 
di Dio d’animo; 

servendo con benivoglienza, come a Cristo, e non 
come agli uomini; 

sapendo che del bene che ciascuno, o servo o 
franco ch’egli sia, avrà fatto, egli ne 
riceverà la retribuzion dal Signore. 

E voi, signori, fate par pari inverso loro, 
rallentando le minacce; sapendo che il Signore, e 
vostro, e loro, è ne’ cieli; e che dinanzi a 
lui non v’è riguardo alla qualità delle 
persone. 

NEL rimanente, fratelli miei, fortificatevi nel 
Signore, e nella forza della sua possanza. 

Vestite tutta l’armatura di Dio, per poter 
dimorar ritti, e fermi contro alle insidie del 
diavolo. 

Poichè noi non abbiamo il combattimento contro a 
sangue e carne; ma contro a’ principati, contro 
alle podestà, contro a’ rettori del mondo, e 
delle tenebre di questo secolo, contro agli 
spiriti maligni, ne’ luoghi celesti. 

Perciò, prendete tutta l’armatura di Dio, 
acciocchè possiate contrastare nel giorno 
malvagio; e dopo aver compiuta ogni cosa, restar 
ritti in piè. 

Presentatevi adunque al combattimento, cinti di 
verità intorno a’ lombi, e vestiti 
dell’usbergo della giustizia; 

ed avendo i piedi calzati della preparazione 
dell’evangelo della pace. 

Sopra tutto, prendendo lo scudo della fede, col 
quale possiate spegnere tutti i dardi infocati del 
maligno. 

Pigliate ancora l’elmo della salute; e la spada 
dello Spirito, che è la parola di Dio. 

Orando in ogni tempo, con ogni maniera di 
preghiera, e supplicazione, in Ispirito; ed a 
questo stesso vegliando, con ogni perseveranza, ed 
orazione per tutti i santi. 

E per me ancora, acciocchè mi sia data parola con 
apertura di bocca, per far conoscere con libertà 
il misterio dell’evangelo. 

Per lo quale io sono ambasciatore in catena; 
acciocchè io l’annunzii francamente, come mi 
convien parlare. 

OR acciocchè ancora voi sappiate lo stato mio, e 
ciò che io fo, Tichico, il caro fratello, e fedel 
ministro nel Signore, vi farà assapere il tutto. 

Il quale io ho mandato a voi a questo stesso fine, 
acciocchè voi sappiate lo stato nostro, e 
ch’egli consoli i cuori vostri. 

Pace a’ fratelli, e carità con fede, da Dio 
Padre, e dal Signor Gesù Cristo. 

La grazia sia con tutti quelli che amano il Signor 
nostro Gesù Cristo, in purità incorruttibile. 
Amen. 

PAOLO, e Timoteo, servitori di Gesù Cristo, a 
tutti i santi in Cristo Gesù, che sono in 
Filippi, co’ vescovi e diaconi. 

Grazia a voi e pace, da Dio nostro Padre, e dal 
Signor Gesù Cristo. 

IO rendo grazie all’Iddio mio, di tutta la 
memoria che io ho di voi 

facendo sempre, con allegrezza, preghiera per 
tutti voi, in ogni mia orazione; 

per la vostra comunione nell’evangelo, dal primo 
dì infino ad ora. 

Avendo di questo stesso fidanza: che colui che ha 
cominciata in voi l’opera buona, la compierà 
fino al giorno di Cristo Gesù. 

Siccome è ragionevole che io senta questo di 
tutti voi; perciocchè io vi ho nel cuore, voi 
tutti che siete miei consorti nella grazia, così 
ne’ miei legami, come nella difesa, e 
confermazione dell’evangelo. 

Perciocchè Iddio m’è testimonio, come io vi 
amo tutti affettuosamente con la tenerezza di 
Gesù Cristo. 

E di questo prego che la vostra carità abbondi 
sempre di più in più in conoscenza, ed in ogni 
intendimento. 

Affinchè discerniate le cose migliori; acciocchè 
siate sinceri, e senza intoppo, per lo giorno di 
Cristo; 

ripieni di frutti di giustizia, che son per Gesù 
Cristo; alla gloria, e lode di Dio. 

ORA, fratelli, io voglio che sappiate che i fatti 
miei son riusciti a maggiore avanzamento 
dell’evangelo; 

talchè i miei legami son divenuti palesi in 
Cristo, in tutto il pretorio, e a tutti gli altri. 

E molti de’ fratelli nel Signore, rassicurati 
per i miei legami, hanno preso vie maggiore ardire 
di proporre la parola di Dio senza paura. 

Vero è, che ve ne sono alcuni che predicano anche 
Cristo per invidia e per contenzione, ma pure 
ancora altri che lo predicano per buona affezione. 

Quelli certo annunziano Cristo per contenzione, 
non puramente; pensando aggiungere afflizione a’ 
miei legami. 

Ma questi lo fanno per carità, sapendo che io son 
posto per la difesa dell’evangelo. 

Ma che? pure è ad ogni modo, o per pretesto o in 
verità, Cristo annunziato; e di questo mi 
rallegro, anzi ancora me ne rallegrerò per 
l’avvenire. 

Poichè io so che ciò mi riuscirà a salute, per 
la vostra orazione, e per la somministrazione 
dello Spirito di Gesù Cristo; 

secondo l’intento e la speranza mia, che io non 
sarò svergognato in cosa alcuna; ma che, con ogni 
franchezza, come sempre, così ancora al presente, 
Cristo sarà magnificato nel mio corpo, o per 
vita, o per morte. 

Perciocchè a me il vivere è Cristo, e il morire 
guadagno. 

Or io non so se il vivere in carne mi è 
vantaggio, nè ciò che io debbo eleggere. 

Perciocchè io son distretto da’ due lati; 
avendo il desiderio di partire di quest’albergo, 
e di esser con Cristo, il che mi sarebbe di gran 
lunga migliore; 

ma il rimanere nella carne è più necessario per 
voi. 

E questo so io sicuramente: che io rimarrò, e 
dimorerò appresso di voi tutti, all’avanzamento 
vostro, e all’allegrezza della vostra fede. 

Acciocchè il vostro vanto abbondi in Cristo 
Gesù, per me, per la mia presenza di nuovo fra 
voi. 

SOL conversate condegnamente all’evangelo di 
Cristo; acciocchè, o ch’io venga, e vi vegga, o 
ch’io sia assente, io oda de’ fatti vostri, 
che voi state fermi in uno Spirito, combattendo 
insieme d’un medesimo animo per la fede 
dell’evangelo; 

e non essendo in cosa alcuna spaventati dagli 
avversari; il che a loro è una dimostrazione di 
perdizione, ma a voi di salute; e ciò da Dio. 

Poichè a voi è stato di grazia dato per Cristo, 
non sol di credere in lui, ma ancora di patir per 
lui; 

avendo lo stesso combattimento, il quale avete 
veduto in me, ed ora udite essere in me. 

Se dunque vi è alcuna consolazione in Cristo, se 
alcun conforto di carità, se alcuna comunione di 
Spirito, se alcune viscere e misericordie, 

rendete compiuta la mia allegrezza, avendo un 
medesimo sentimento, ed una medesima carità; 
essendo d’un animo, sentendo una stessa cosa; 

non facendo nulla per contenzione, o vanagloria; 
ma per umiltà, ciascun di voi pregiando altrui 
più che sè stesso. 

Non riguardate ciascuno al suo proprio, ma 
ciascuno riguardi eziandio all’altrui. 

Perciocchè conviene che in voi sia il medesimo 
sentimento, il quale ancora è stato in Cristo 
Gesù. 

Il quale, essendo in forma di Dio, non reputò 
rapina l’essere uguale a Dio. 

E pure annichilò sè stesso, presa forma di 
servo, fatto alla somiglianza degli uomini; 

e trovato nell’esteriore simile ad un uomo, 
abbassò sè stesso, essendosi fatto ubbidiente 
infino alla morte, e la morte della croce. 

Per la qual cosa ancora Iddio lo ha sovranamente 
innalzato, e gli ha donato un nome, che è sopra 
ogni nome; 

acciocchè nel nome di Gesù si pieghi ogni 
ginocchio delle creature celesti, e terrestri, e 
sotterranee; 

e che ogni lingua confessi che Gesù Cristo è il 
Signore, alla gloria di Dio Padre. 

Perciò, cari miei, come sempre mi avete ubbidito, 
non sol come nella mia presenza, ma ancora molto 
più al presente nella mia assenza, compiete la 
vostra salute con timore, e tremore. 

Poichè Iddio è quel che opera in voi il volere e 
l’operare, per il suo beneplacito. 

Fate ogni cosa senza mormorii, e quistioni; 

acciocchè siate irreprensibili, e sinceri, 
figliuoli di Dio senza biasimo, in mezzo della 
perversa e storta generazione, fra la quale 
risplendete come luminari nel mondo, portando 
innanzi a quella la parola della vita; 

acciocchè io abbia di che gloriarmi nel giorno di 
Cristo, ch’io non son corso in vano, nè in vano 
ho faticato. 

E se pure anche sono, a guisa d’offerta da 
spandere, sparso sopra l’ostia e il sacrificio 
della fede vostra, io ne gioisco, e ne congioisco 
con tutti voi. 

Gioitene parimente voi, e congioitene meco. 

OR io spero nel Signore Gesù di mandarvi tosto 
Timoteo, acciocchè io ancora, avendo saputo lo 
stato vostro, sia inanimato. 

Perciocchè io non ho alcuno d’animo pari a lui, 
il quale sinceramente abbia cura de’ fatti 
vostri. 

Poichè tutti cercano il lor proprio, non ciò che 
è di Cristo Gesù. 

Ma voi conoscete la prova d’esso; come egli ha 
servito meco nell’evangelo, nella maniera che un 
figliuolo serve al padre. 

Io spero adunque mandarlo, subito che avrò veduto 
come andranno i fatti miei. 

Or io ho fidanza nel Signore ch’io ancora tosto 
verrò. 

Ma ho stimato necessario di mandarvi Epafrodito, 
mio fratello, e compagno d’opera, e di milizia, 
e vostro apostolo, e ministro de’ miei bisogni. 

Perciocchè egli desiderava molto vedervi tutti; 
ed era angosciato per ciò che avevate udito 
ch’egli era stato infermo. 

Perciocchè certo egli è stato infermo, ben vicin 
della morte; ma Iddio ha avuta pietà di lui; e 
non solo di lui, ma di me ancora, acciocchè io 
non avessi tristizia sopra tristizia. 

Perciò vie più diligentemente l’ho mandato, 
acciocchè, veggendolo, voi vi rallegriate di 
nuovo, e ch’io stesso sia men contristato. 

Accoglietelo adunque nel Signore con ogni 
allegrezza, ed abbiate tali in istima. 

Perciocchè egli è stato ben presso della morte 
per l’opera di Cristo, avendo esposta a rischio 
la propria vita, per supplire alla mancanza del 
vostro servigio inverso me. 

QUANT’è al rimanente, fratelli miei, 
rallegratevi nel Signore. A me certo non è grave 
scrivervi le medesime cose, e per voi è sicuro. 

Guardatevi da’ cani, guardatevi dai cattivi 
operai, guardatevi dal ricidimento. 

Poichè la circoncisione siam noi, noi che 
serviamo in Ispirito a Dio, e ci gloriamo in 
Cristo Gesù, e non ci confidiamo nella carne. 

Benchè eziandio nella carne io avrei di che 
confidarmi; se alcun altro si pensa aver di che 
confidarsi nella carne, io l’ho molto più. 

Io, che sono stato circonciso l’ottavo giorno, 
che sono della nazione d’Israele, della tribù 
di Beniamino, Ebreo di Ebrei; quant’è alla 
legge, Fariseo; 

quant’è alla zelo, essendo stato persecutor 
della chiesa; quant’è alla giustizia, che è 
nella legge, essendo stato irreprensibile. 

Ma le cose che mi eran guadagni, quelle ho 
reputate danno, per Cristo. 

Anzi pure ancora reputo tutte queste cose esser 
danno, per l’eccellenza della conoscenza di 
Cristo Gesù, mio Signore, per il quale io ho 
fatta perdita di tutte queste cose, e le reputo 
tanti sterchi, acciocchè io guadagni Cristo. 

E sia trovato in lui, non già avendo la mia 
giustizia, che è dalla legge; ma quella che è 
per la fede di Cristo: la giustizia che è da Dio, 
mediante la fede; 

per conoscere esso Cristo, e la virtù della sua 
risurrezione, e la comunione delle sue sofferenze, 
essendo reso conforme alla sua morte; 

per provare se una volta perverrò alla 
risurrezione de’ morti. 

Non già ch’io abbia ottenuto il premio, o che 
già sia pervenuto alla perfezione; anzi proseguo, 
per procacciar di ottenere il premio; per la qual 
cagione ancora sono stato preso da Gesù Cristo. 

Fratelli, io non reputo d’avere ancora ottenuto 
il premio; 

ma una cosa fo: dimenticando le cose che sono 
dietro, e distendendomi alle cose che son davanti, 
proseguo il corso verso il segno, al palio della 
superna vocazione di Dio, in Cristo Gesù. 

Perciò, quanti siamo compiuti, abbiam questo 
sentimento; e se voi sentite altrimenti in alcuna 
cosa, Iddio vi rivelerà quello ancora. 

Ma pur camminiamo d’una stessa regola, e 
sentiamo una stessa cosa, in ciò a che siam 
pervenuti. 

Siate miei imitatori, fratelli; e considerate 
coloro che camminano così, come avete noi per 
esempio. 

Percioccchè molti camminano, de’ quali molte 
volte vi ho detto, ed ancora al presente lo dico 
piangendo, che sono i nemici della croce di 
Cristo, 

il cui fine è perdizione, il cui Dio è il 
ventre, e la cui gloria è in ciò che torna alla 
confusione loro; i quali hanno il pensiero, e 
l’affetto alle cose terrestri. 

Poichè noi viviamo ne’ cieli, come nella nostra 
città: onde ancora aspettiamo il Salvatore, il 
Signor Gesù Cristo. 

Il quale trasformerà il nostro corpo vile, 
acciocchè sia reso conforme al suo corpo 
glorioso, secondo la virtù per la quale può 
eziandio sottoporsi ogni cosa. 

Perciò fratelli miei cari e desideratissimi, 
allegrezza e corona mia, state in questa maniera 
fermi nel Signore, diletti. 

Io esorto Evodia, esorto parimente Sintiche, 
d’avere un medesimo sentimento nel Signore. 

Io prego te ancora, leal consorte, sovvieni a 
queste donne, le quali hanno combattuto meco 
nell’evangelo, insieme con Clemente, e gli altri 
miei compagni d’opera, i cui nomi sono nel libro 
della vita. 

Rallegratevi del continuo nel Signore; da capo 
dico, rallegratevi. 

La vostra mansuetudine sia nota a tutti gli 
uomini, il Signore è vicino. 

Non siate con ansietà solleciti di cosa alcuna; 
ma sieno in ogni cosa le vostre richieste 
notificate a Dio, per l’orazione e per la 
preghiera, con ringraziamento. 

E la pace di Dio, la qual sopravanza ogni 
intelletto, guarderà i vostri cuori, e le vostre 
menti, in Cristo Gesù. 

Quant’è al rimanente, fratelli, tutte le cose 
che son veraci, tutte le cose che sono oneste, 
tutte le cose che son giuste, tutte le cose che 
sono pure, tutte le cose che sono amabili, tutte 
le cose che son di buona fama, se vi è alcuna 
virtù, e se vi è alcuna lode, a queste cose 
pensate. 

Le quali ancora avete imparate, e ricevute, e 
udite da me, e vedute in me; fate queste cose, e 
l’Iddio della pace sarà con voi. 

OR io mi son grandemente rallegrato nel Signore, 
che omai voi siete rinverditi ad aver cura di me; 
di cui ancora avevate cura, ma vi mancava 
l’opportunità. 

Io nol dico, perchè io abbia mancamento; 
perciocchè io ho imparato ad esser contento nello 
stato nel qual mi trovo. 

Io so essere abbassato, so altresì abbondare; in 
tutto, e per tutto sono ammaestrato ad esser 
saziato, e ad aver fame; ad abbondare, ed a 
sofferir mancamento. 

Io posso ogni cosa in Cristo, che mi fortifica. 

Tuttavolta, voi avete fatto bene d’aver dal 
canto vostro preso parte alla mia afflizione. 

Or voi ancora, o Filippesi, sapete che nel 
principio dell’evangelo, quando io partii di 
Macedonia, niuna chiesa mi comunicò nulla, per 
conto del dare e dell’avere, se non voi soli. 

Poichè ancora in Tessalonica mi avete mandato, 
una e due volte, quel che mi era bisogno. 

Non già ch’io ricerchi i doni, anzi ricerco il 
frutto che abbondi a vostra ragione. 

Or io ho ricevuto il tutto, ed abbondo; io son 
ripieno, avendo ricevuto da Epafrodito ciò che mi 
è stato mandato da voi, che è un odor soave, un 
sacrificio accettevole, piacevole a Dio. 

Or l’Iddio mio supplirà ogni vostro bisogno, 
secondo le ricchezze sue in gloria, in Cristo 
Gesù. 

Or all’Iddio, e Padre nostro, sia la gloria 
ne’ secoli de’ secoli. Amen. 

Salutate tutti i santi in Cristo Gesù. 

I fratelli che son meco vi salutano; tutti i santi 
vi salutano, e massimamente quei della casa di 
Cesare. 

La grazia del Signor nostro Gesù Cristo sia con 
tutti voi. Amen. 

PAOLO, apostolo di Gesù Cristo, per la volontà 
di Dio, e il fratello Timoteo; 

a’ santi, e fedeli fratelli in Cristo, che sono 
in Colosse. Grazia a voi, e pace, da Dio nostro 
Padre, e dal Signor Gesù Cristo. 

NOI rendiam grazie a Dio, e Padre del Signor 
nostro Gesù Cristo, facendo del continuo orazione 
per voi; 

avendo udita la fede vostra in Cristo Gesù, e la 
vostra carità inverso tutti i santi; 

per la speranza che vi è riposta ne’ cieli, la 
quale innanzi avete udita nella parola della 
verità dell’evangelo. 

Il quale è pervenuto a voi, come ancora per tutto 
il mondo; e fruttifica, e cresce, siccome ancora 
fra voi, dal dì che voi udiste, e conosceste la 
grazia di Dio in verità. 

Come ancora avete imparato da Epafra, nostro caro 
conservo, il quale è fedel ministro di Cristo per 
voi. 

Il quale ancora ci ha dichiarata la vostra carità 
in Ispirito. 

Perciò ancora noi, dal dì che abbiamo ciò 
udito, non restiamo di fare orazione per voi e di 
richiedere che siate ripieni della conoscenza 
della volontà d’esso in ogni sapienza, ed 
intelligenza spirituale. 

Acciocchè camminiate condegnamente al Signore, 
per compiacergli in ogni cosa, fruttificando in 
ogni opera buona, e crescendo nella conoscenza di 
Dio; 

essendo fortificati in ogni forza, secondo la 
possanza della sua gloria, ad ogni sofferenza e 
pazienza, con allegrezza; 

rendendo grazie a Dio, e Padre, che ci ha fatti 
degni di partecipar la sorte de’ santi nella 
luce. 

Il quale ci ha riscossi dalla podestà delle 
tenebre, e ci ha trasportati nel regno del 
Figliuolo dell’amor suo. 

In cui abbiamo la redenzione per lo suo sangue, la 
remission de’ peccati. 

EGLI è l’immagine dell’Iddio invisibile, il 
primogenito d’ogni creatura. 

Poichè in lui sono state create tutte le cose, 
quelle che son ne’ cieli, e quelle che son sopra 
la terra; le cose visibili e le invisibili; e 
troni, e signorie, e principati, e podestà; tutte 
le cose sono state create per lui, e per cagione 
di lui. 

Ed egli è avanti ogni cosa, e tutte le cose 
consistono in lui. 

Ed egli stesso è il capo del corpo della chiesa; 
egli, dico, che è il principio, il primogenito 
da’ morti; acciocchè in ogni cosa tenga il 
primo grado. 

Perciocchè è piaciuto al Padre che tutta la 
pienezza abiti in lui; 

ed avendo fatta la pace per il sangue della croce 
d’esso, riconciliarsi per lui tutte le cose; 
così quelle che sono sopra la terra, come quelle 
che sono ne’ cieli. 

E voi stessi, che già eravate alieni, e nemici 
con la mente, nelle opere malvage; 

pure ora vi ha riconciliati nel corpo della sua 
carne, per la morte, per farvi comparire davanti a 
sè santi, ed irreprensibili, e senza colpa. 

Se pure perseverate nella fede, essendo fondati e 
fermi; e non essendo smossi dalla speranza 
dell’evangelo che voi avete udito, il quale è 
stato predicato fra ogni creatura che è sotto il 
cielo; del quale io Paolo sono stato fatto 
ministro. 

ORA mi rallegro nelle mie sofferenza per voi, e 
per mia vicenda compio nella mia carne ciò che 
resta ancora a compiere delle afflizioni di 
Cristo, per lo corpo d’esso, che è la chiesa. 

Della quale io sono stato fatto ministro, secondo 
la dispensazione di Dio, che mi è stata data 
inverso voi, per compiere il servigio della parola 
di Dio. 

Il misterio, che è stato occulto da secoli ed 
età; ed ora è stato manifestato a’ santi 
d’esso. 

A’ quali Iddio ha voluto far conoscere quali 
sieno le ricchezze della gloria di questo misterio 
inverso i Gentili, che è Cristo in voi, speranza 
di gloria. 

Il quale noi annunziamo, ammondendo, ed 
ammaestrando ogni uomo in ogni sapienza; 
acciocchè presentiamo ogni uomo compiuto in 
Cristo Gesù. 

A che ancora io fatico, combattendo secondo la 
virtù d’esso, la quale opera in me con potenza. 

PERCIOCCHÈ io voglio che sappiate quanto gran 
combattimento io ho per voi, e per quelli che sono 
in Laodicea, e per tutti quelli che non hanno 
veduta la mia faccia in carne. 

Acciocchè i lor cuori sieno consolati, essendo 
eglino congiunti in carità, ed in tutte le 
ricchezze del pieno accertamento 
dell’intelligenza, alla conoscenza del misterio 
di Dio e Padre, e di Cristo. In cui son nascosti 
tutti i tesori della sapienza, 

e della conoscenza. 

Or questo dico, acciocchè niuno v’inganni per 
parlare acconcio a persuadere. 

Perciocchè, benchè di carne io sia assente, pur 
son con voi di spirito, rallegrandomi, e veggendo 
il vostro ordine, e la fermezza della vostra fede 
in Cristo. 

Come dunque voi avete ricevuto il Signor Cristo 
Gesù, così camminate in esso, 

essendo radicati, ed edificati in lui, e 
confermati nella fede; siccome siete stati 
insegnati, abbondando in essa con ringraziamento. 

Guardate che non vi sia alcuno che vi tragga in 
preda per la filosofia, e vano inganno, secondo la 
tradizione degli uomini, secondo gli elementi del 
mondo, e non secondo Cristo. 

Poichè in lui abita corporalmente tutta la 
pienezza della Deità. 

E voi siete ripieni in lui, che è il capo 
d’ogni principato, e podestà. 

Nel quale ancora siete stati circoncisi d’una 
circoncisione fatta senza mano, nello spogliamento 
del corpo de’ peccati della carne, nella 
circoncisione di Cristo. 

Essendo stati con lui seppelliti nel battesimo; in 
cui ancora siete insieme risuscitati, per la fede 
della virtù di Dio, che ha risuscitato lui da’ 
morti. 

Ed ha con lui vivificati voi, che eravate morti 
ne’ peccati, e nell’incirconcisione della 
vostra carne; avendovi perdonati tutti i peccati; 

avendo cancellata l’obbligazione che era contro 
a noi negli ordinamenti, la quale ci era 
contraria; e quella ha tolta via, avendola 
confitta nella croce. 

Ed avendo spogliate le podestà, e i principati, 
li ha pubblicamente menati in ispettacolo, 
trionfando d’essi in esso. 

Niuno adunque vi giudichi in mangiare, od in bere, 
o per rispetto di festa, o di calendi, o di 
sabati. 

Le quali cose son ombra di quelle che dovevano 
avvenire; ma il corpo è di Cristo. 

Niuno vi condanni a suo arbitrio, in umiltà, e 
servigio degli angeli, ponendo il piè nelle cose 
che non ha vedute, essendo temerariamente gonfio 
dalla mente della sua carne. 

E non attenendosi al Capo, dal quale tutto il 
corpo, fornito, e ben commesso insieme per le 
giunture, ed i legami, prende l’accrescimento di 
Dio. 

Se dunque, essendo morti con Cristo, siete sciolti 
dagli elementi del mondo, perchè, come se viveste 
nel mondo, vi s’impongono ordinamenti? 

Non toccare, non assaggiare, non maneggiare 

le quali cose tutte periscono per l’uso, secondo 
i comandamenti, e le dottrine degli uomini? 

Le quali cose hanno bene alcuna apparenza di 
sapienza, in religion volontaria, ed in umiltà, e 
in non risparmiare il corpo in ciò che è per 
satollar la carne; non in onore alcuno. 

SE dunque voi siete risuscitati con Cristo, 
cercate le cose di sopra, dove Cristo è a sedere 
alla destra di Dio. 

Pensate alle cose di sopra, non a quelle che son 
sopra la terra. 

Perciocchè voi siete morti, e la vita vostra è 
nascosta con Cristo in Dio. 

Quando Cristo, che è la vita vostra, apparirà, 
allora ancor voi apparirete con lui in gloria. 

Mortificate adunque le vostre membra che son sopra 
la terra; fornicazione, immondizia, lussuria 
nefanda, mala concupiscenza, ed avarizia, che è 
idolatria. 

Per le quali cose viene l’ira di Dio sopra i 
figliuoli della disubbidienza. 

Nelle quali già camminaste ancor voi, quando 
vivevate in esse. 

Ma ora deponete ancora voi tutte queste cose: ira, 
cruccio, malizia, e fuor della vostra bocca 
maldicenza, e parlar disonesto. 

Non mentite gli uni agli altri, avendo spogliato 
l’uomo vecchio co’ suoi atti; 

e vestito il nuovo, che si rinnova a conoscenza, 
secondo l’immagine di colui che l’ha creato. 

Dove non vi è Greco e Giudeo, circoncisione e 
incirconcisione, Barbaro e Scita, servo e franco; 
ma Cristo è ogni cosa, ed in tutti. 

Vestitevi adunque, come eletti di Dio, santi, e 
diletti, di viscere di misericordia, di 
benignità, d’umiltà, di mansuetudine, di 
pazienza; 

comportandovi gli uni gli altri, e perdonandovi, 
se alcuno ha qualche querela contro ad un altro; 
come Cristo ancora vi ha perdonati, fate voi 
altresì il simigliante. 

E per tutte queste cose, vestitevi di carità, che 
è il legame della perfezione. 

Ed abbia la presidenza ne’ cuori vostri la pace 
di Dio, alla quale ancora siete stati chiamati in 
un corpo; e siate riconoscenti. 

La parola di Cristo abiti in voi doviziosamente, 
in ogni sapienza; ammaestrandovi, ed ammonendovi 
gli uni gli altri, con salmi, ed inni, e canzoni 
spirituali; cantando con grazia del cuor vostro al 
Signore. 

E qualunque cosa facciate, in parola, o in opera, 
fate ogni cosa nel nome del Signore Gesù, 
rendendo grazie a Dio, e Padre, per lui. 

MOGLI, siate soggette a’ mariti, come si 
conviene nel Signore. 

Mariti, amate le mogli, e non v’inasprite contro 
a loro. 

Figliuoli, ubbidite a’ padri e madri, in ogni 
cosa; poichè questo è accettevole al Signore. 

Padri, non provocate ad ira i vostri figliuoli, 
acciocchè non vengan meno dell’animo. 

Servi, ubbidite in ogni cosa a quelli che son 
vostri signori secondo la carne; non servendo 
all’occhio, come per piacere agli uomini; ma in 
semplicità di cuore, temendo Iddio. 

E qualunque cosa facciate, operate d’animo, 
facendolo come al Signore, e non agli uomini; 

sapendo che dal Signore riceverete la retribuzione 
dell’eredità; poichè voi servite a Cristo, il 
Signore. 

Ma chi fa torto riceverà la retribuzione del 
torto ch’egli avrà fatto, e non vi è riguardo 
a qualità di persona. 

(G3-26) Signori, fate ciò che è giusto, e 
ragionevole inverso i servi, sapendo che ancora 
voi avete un Signore ne’ cieli. 

(G4-1) PERSEVERATE nell’orazione, vegliando in 
essa con ringraziamento. 

(G4-2) Pregando insieme ancora per noi, acciocchè 
Iddio apra eziandio a noi la porta della parola, 
per annunziare il misterio di Cristo, per lo quale 
anche sono prigione; 

(G4-3) acciocchè io lo manifesti, come mi convien 
parlare. 

(G4-4) Procedete con sapienza inverso quei di 
fuori; ricomperando il tempo. 

(G4-5) Il vostro parlare sia sempre con grazia, 
condito con sale; per sapere come vi si convien 
rispondere a ciascuno. 

(G4-6) TICHICO, il caro fratello, e fedel 
ministro, e mio conservo nel Signore, vi farà 
assapere tutto lo stato mio. 

(G4-7) Il quale io ho mandato a voi a questo 
stesso fine, acciocchè sappia lo stato vostro, e 
consoli i cuori vostri, 

(G4-8) insieme col fedele, e caro fratello 
Onesimo, il quale è de’ vostri; essi vi faranno 
assaper tutte le cose di qua. 

(G4-9) Aristarco, prigione meco, vi saluta; così 
ancora Marco, il cugino di Barnaba; intorno al 
quale avete ricevuto ordine; se viene a voi, 
accoglietelo. 

(G4-10) E Gesù, detto Giusto, i quali son della 
circoncisione; questi soli son gli operai 
nell’opera del regno di Dio, i quali mi sono 
stati di conforto. 

(G4-11) Epafra, che è de’ vostri, servo di 
Cristo, vi saluta; combattendo sempre per voi 
nelle orazioni, acciocchè stiate fermi, perfetti, 
e compiuti in tutta la volontà di Dio. 

(G4-12) Perciocchè io gli rendo testimonianza, 
ch’egli ha un gran zelo per voi, e per quelli 
che sono in Laodicea, e per quelli che sono in 
Ierapoli. 

(G4-13) Il diletto Luca, il medico, e Dema, vi 
salutano. 

(G4-14) Salutate i fratelli che sono in Laodicea, 
e Ninfa, e la chiesa che è in casa sua. 

(G4-15) E quando quest’epistola sarà stata 
letta fra voi, fate che sia ancor letta nella 
chiesa de’ Laodicesi; e che ancora voi leggiate 
quella che vi sarà mandata da Laodicea. 

(G4-16) E dite ad Archippo: Guarda al ministerio 
che tu hai ricevuto nel Signore, acciocchè tu 
l’adempia. 

(G4-17) Il saluto, scritto di mano propria di me 
Paolo. Ricordatevi de’ miei legami. La grazia 
sia con voi. Amen. 

PAOLO, e Silvano, e Timoteo, alla chiesa de’ 
Tessalonicesi, che è in Dio Padre, e nel Signor 
Gesù Cristo. Grazia a voi e pace, da Dio nostro 
Padre, e dal Signor Gesù Cristo. 

NOI rendiamo del continuo grazie a Dio per tutti 
voi, facendo di voi menzione nelle nostre 
orazioni; 

rammemorandoci continuamente l’opera della 
vostra fede, e la fatica della vostra carità, e 
la sofferenza della speranza che voi avete nel 
Signor nostro Gesù Cristo; nel cospetto di Dio, 
nostro Padre; 

sapendo, fratelli amati di Dio, la vostra 
elezione. 

Poichè il nostro evangelo non è stato inverso 
voi in parola solamente, ma ancora in virtù, e in 
Ispirito Santo, e in molto accertamento; siccome 
voi sapete quali siamo stati fra voi per amor 
vostro. 

E voi siete stati imitatori nostri, e del Signore, 
avendo ricevuta la parola in molta afflizione, con 
allegrezza dello Spirito Santo. 

Talchè siete stati esempi a tutti i credenti in 
Macedonia, ed in Acaia. 

Perciocchè non sol da voi è risonata la parola 
del Signore nella Macedonia, e nell’Acaia; ma 
ancora la fede vostra, la quale avete inverso 
Iddio, è stata divolgata in ogni luogo; talchè 
non abbiam bisogno di dirne cosa alcuna. 

Poichè eglino stessi raccontano di noi, quale 
entrata noi abbiamo avuta tra voi, e come vi siete 
convertiti dagl’idoli a Dio, per servire 
all’Iddio vivente, e vero; 

e per aspettar da’ cieli il suo Figliuolo, il 
quale egli ha risuscitato da’ morti, cioè 
Gesù, che ci libera dall’ira a venire. 

PERCIOCCHÈ voi stessi sapete, fratelli, che la 
nostra entrata fra voi non è stata vana. 

Anzi, benchè prima avessimo, come sapete, patito, 
e fossimo stati ingiuriati in Filippi, pur ci 
siamo francamente inanimati nell’Iddio nostro, 
da annunziarvi l’evangelo di Dio, con molto 
combattimento. 

Poichè la nostra esortazione non procede da 
inganno, nè da impurità; e non è con frode. 

Anzi, come siamo stati approvati da Dio, per 
fidarci l’Evangelo; così parliamo, non come per 
piacere agli uomini, ma a Dio che prova i nostri 
cuori. 

Perciocchè ancora noi non abbiamo giammai usato 
parlar lusinghevole, come voi sapete, nè 
occasione d’avarizia; Iddio ne è testimonio. 

Nè abbiamo cercato gloria dagli uomini, nè da 
voi, nè da altri, benchè potessimo usar 
gravità, come apostoli di Cristo. 

Ma siamo stati mansueti fra voi, come una balia, 
che alleva teneramente i suoi propri figliuoli. 

In questa maniera, avendovi sommamente cari, 
eravamo mossi di buona volontà a comunicarvi, non 
sol l’evangelo di Dio, ma ancora le nostre 
proprie anime; perchè ci eravate diletti. 

Perciocchè, fratelli, voi vi ricordate della 
nostra fatica, e travaglio; poichè, lavorando 
giorno e notte, per non gravare alcun di voi, 
abbiam predicato in mezzo a voi l’Evangelo di 
Dio. 

Voi siete testimoni, e Dio ancora, come ci siam 
portati santamente, e giustamente, e senza 
biasimo, inverso voi che credete. 

Siccome voi sapete che, come un padre i suoi 
figliuoli, noi abbiamo esortato, e consolato 
ciascun di voi; 

e protestato che camminiate condegnamente a Dio, 
che vi chiama al suo regno e gloria. 

Perciò ancora, noi non restiamo di render grazie 
a Dio, di ciò che, avendo ricevuta da noi la 
parola della predicazione di Dio, voi l’avete 
raccolta, non come parola d’uomini; ma, siccome 
è veramente, come parola di Dio, la quale ancora 
opera efficacemente in voi che credete. 

Poichè voi, fratelli, siete divenuti imitatori 
delle chiese di Dio, che son nella Giudea, in 
Cristo Gesù; perciocchè ancora voi avete 
sofferte da quei della vostra nazione le medesime 
cose ch’essi da’ Giudei. 

I quali ed hanno ucciso il Signor Gesù, e i lor 
propri profeti; e ci hanno scacciati, e non 
piacciono a Dio, e son contrari a tutti gli 
uomini; 

divietandoci di parlare a’ Gentili, acciocchè 
sieno salvati; affin di colmar sempre la misura de 
‘lor peccati; or l’ira è venuta sopra loro 
fino all’estremo. 

OR noi, fratelli, orbati di voi per un momento di 
tempo, di faccia, e non di cuore, ci siam vie più 
studiati di veder la vostra faccia, con molto 
desiderio. 

Perciò, siam voluti, io Paolo almeno, una e due 
volte, venire a voi; ma Satana ci ha impediti. 

Perciocchè, quale è la nostra speranza, o 
allegrezza, o corona di gloria? non siete dessa 
ancora voi, nel cospetto del Signor nostro Gesù 
Cristo, nel suo avvenimento? 

Poichè voi siete la nostra gloria ed allegrezza. 

Perciò, non potendo più sofferire, avemmo a 
grado d’esser lasciati soli in Atene; 

E mandammo Timoteo, nostro fratello, e ministro di 
Dio, e nostro compagno d’opera nell’evangelo 
di Cristo, per confermarvi, e confortarvi intorno 
alla vostra fede. 

Acciocchè niuno fosse commosso in queste 
afflizioni; poichè voi stessi sapete che noi siam 
posti a questo. 

Perciocchè, eziandio quando eravamo fra voi, vi 
predicevamo, che saremmo afflitti; siccome ancora 
è avvenuto, e voi il sapete. 

Perciò ancora, non potendo più sofferire, io lo 
mandai, per conoscer la fede vostra; che talora il 
tentatore non vi avesse tentati, e la nostra 
fatica non fosse riuscita vana. 

Or al presente, essendo Timoteo venuto da voi a 
noi, ed avendoci rapportate liete novelle della 
vostra fede, e carità; e che voi avete del 
continuo buona ricordanza di noi, desiderando 
grandemente di vederci, siccome ancora noi voi; 

perciò, fratelli, noi siamo stati consolati di 
voi, in tutta la nostra afflizione, e necessità, 
per la vostra fede. 

Poichè ora viviamo, se voi state fermi nel 
Signore. 

Perciocchè, quali grazie possiam noi render di 
voi a Dio, per tutta l’allegrezza, della quale 
ci rallegriamo per voi, nel cospetto dell’Iddio 
nostro? 

Pregando intentissimamente, notte e giorno, di 
poter vedere la vostra faccia, e compier le cose 
che mancano ancora alla fede vostra. 

Or Iddio stesso, Padre nostro, e il Signor nostro 
Gesù Cristo, addirizzi il nostro cammino a voi. 

E il Signore vi accresca, e faccia abbondare in 
carità gli uni inverso gli altri, e inverso 
tutti; come noi ancora abbondiamo inverso voi; 

per raffermare i vostri cuori, acciocchè sieno 
irreprensibili in santità, nel cospetto di Dio, 
Padre nostro, all’avvenimento del Signor nostro 
Gesù Cristo, con tutti i suoi santi. Amen. 

NEL rimanente adunque, fratelli, noi vi preghiamo, 
ed esortiamo nel Signore Gesù, che, come avete da 
noi ricevuto come vi convien camminare, e piacere 
a Dio, in ciò vie più abbondiate. 

Perciocchè voi sapete quali comandamenti vi 
abbiamo dati per lo Signore Gesù. 

Poichè questa è la volontà di Dio, cioè: la 
vostra santificazione; acciocchè vi asteniate 
dalla fornicazione; 

e che ciascun di voi sappia possedere il suo vaso 
in santificazione, ed onore; 

non in passione di concupiscenza, come i Gentili, 
i quali non conoscono Iddio. 

E che niuno oppressi il suo prossimo, nè gli 
faccia frode negli affari di questa vita; 
perciocchè il Signore è il vendicator di tutte 
queste cose; siccome ancora vi abbiamo innanzi 
detto, e protestato. 

Poichè Iddio non ci ha chiamati ad immondizia, ma 
a santificazione. 

Perciò chi sprezza queste cose non isprezza un 
uomo, ma Iddio, il quale ancora ha messo il suo 
Spirito Santo in noi. 

Ora, quant’è all’amor fraterno, voi non avete 
bisogno ch’io ve ne scriva; perciocchè voi 
stessi siete insegnati da Dio ad amarvi gli uni 
gli altri. 

Perciocchè lo stesso fate voi ancora inverso 
tutti i fratelli, che sono in tutta la Macedonia; 
or vi esortiamo, fratelli, che in ciò vie più 
abbondiate. 

E procacciate studiosamente di vivere in quiete, e 
di fare i fatti vostri, e di lavorar colle proprie 
mani, siccome vi abbiamo ordinato. 

Acciocchè camminiate onestamente inverso que’ 
di fuori, e non abbiate bisogno di cosa alcuna. 

ORA, fratelli, noi non vogliamo che siate in 
ignoranza intorno a quelli che dormono; acciocchè 
non siate contristati, come gli altri che non 
hanno speranza. 

Poichè, se crediamo che Gesù è morto, ed è 
risuscitato, Iddio ancora addurrà con lui quelli 
che dormono in Gesù. 

Perciocchè noi vi diciamo questo per parola del 
Signore: che noi viventi, che sarem rimasti fino 
alla venuta del Signore, non andremo innanzi a 
coloro che dormono. 

Perciocchè il Signore stesso, con acclamazion di 
conforto, con voce di arcangelo, e con tromba di 
Dio, discenderà dal cielo; e quelli che son morti 
in Cristo risusciteranno primieramente. 

Poi noi viventi, che saremo rimasti, saremo 
insieme con loro rapiti nelle nuvole, a scontrare 
il Signore nell’aria; e così saremo sempre col 
Signore. 

Consolatevi adunque gli uni gli altri con queste 
parole. 

Ora, quant’è a’ tempi, ed alle stagioni, 
fratelli, voi non avete bisogno che ve ne sia 
scritto. 

Poichè voi stessi sapete molto bene che il giorno 
del Signore verrà come un ladro di notte. 

Perciocchè, quando diranno: Pace e sicurtà, 
allora di subito sopraggiungerà loro perdizione, 
come i dolori del parto alla donna gravida; e non 
iscamperanno punto. 

Ma voi, fratelli, non siete in tenebre, sì che 
quel giorno vi colga, a guisa di ladro. 

Voi tutti siete figliuoli di luce, e figliuoli di 
giorno; noi non siam della notte, nè delle 
tenebre. 

Perciò, non dormiamo, come gli altri; ma 
vegliamo, e siamo sobri. 

Perciocchè coloro che dormono, dormono di notte, 
e coloro che s’inebbriano, s’inebbriano di 
notte. 

Ma noi, essendo figliuoli del giorno, siamo sobri, 
vestiti dell’usbergo della fede, e della 
carità; e per elmo, della speranza della salute. 

Poichè Iddio non ci ha posti ad ira, ma ad 
acquisto di salute, per lo Signor nostro Gesù 
Cristo; 

il quale è morto per noi, acciocchè, o che 
vegliamo, o che dormiamo, viviamo insieme con lui. 

Perciò, consolatevi gli uni gli altri, ed 
edificate l’un l’altro, come ancora fate. 

ORA, fratelli, non vi preghiamo di riconoscer 
coloro che fra voi faticano, e che vi son preposti 
nel Signore, e che vi ammoniscono; 

e d’averli in somma stima in carità, per 
l’opera loro. Vivete in pace fra voi. 

Ora, fratelli, noi vi esortiamo che ammoniate i 
disordinati, confortiate i pusillanimi, 
sostentiate i deboli, siate pazienti inverso 
tutti. 

Guardate che niuno renda male per male ad alcuno; 
anzi procacciate sempre il bene, così gli uni 
inverso gli altri, come inverso tutti. 

Siate sempre allegri. 

Non restate mai d’orare. 

In ogni cosa rendete grazie, perciocchè tale è 
la volontà di Dio in Cristo Gesù inverso voi. 

Non ispegnete lo Spirito. 

Non isprezzate le profezie. 

Provate ogni cosa, ritenete il bene. 

Astenetevi da ogni apparenza di male. 

Or l’Iddio della pace vi santifichi egli stesso 
tutti intieri; e sia conservato intiero il vostro 
spirito, e l’anima, e il corpo, senza biasimo, 
all’avvenimento del Signor nostro Gesù Cristo. 

Fedele è colui che vi chiama, il quale ancora lo 
farà. 

Fratelli, pregate per noi. 

Salutate tutti i fratelli con un santo bacio. 

Io vi scongiuro per lo Signore, che questa 
epistola sia letta a tutti i santi fratelli. 

La grazia del Signor nostro Gesù Cristo sia con 
voi. Amen. 

PAOLO, e Silvano, e Timoteo, alla chiesa de’ 
Tessalonicesi, che è in Dio, nostro Padre; e nel 
Signor Gesù Cristo. 

Grazia a voi, e pace, da Dio nostro Padre, e dal 
Signor Gesù Cristo. 

NOI siamo obbligati di render sempre grazie di voi 
a Dio, fratelli, come egli è ben convenevole; 
perciocchè la vostra fede cresce sommamente, e la 
carità di ciascun di tutti voi abbonda fra voi 
scambievolmente. 

Talchè noi stessi ci gloriamo di voi, nelle 
chiese di Dio, per la vostra sofferenza, e fede, 
in tutte le vostre persecuzioni, ed afflizioni, 
che voi sostenete. 

Il che è una dimostrazione del giusto giudizio di 
Dio, acciocchè siate reputati degni del regno di 
Dio, per lo quale ancora patite. 

Poichè è cosa giusta dinnanzi a Dio, di rendere 
afflizione a coloro che vi affliggono; 

ed a voi, che siete afflitti, requie con noi, 
quando il Signor Gesù Cristo apparirà dal cielo, 
con gli angeli della sua potenza; 

con fuoco fiammeggiante, prendendo vendetta di 
coloro che non conoscono Iddio, e di coloro che 
non ubbidiscono all’evangelo del Signor nostro 
Gesù Cristo. 

I quali porteranno la pena, la perdizione eterna, 
dalla faccia del Signore, e dalla gloria della sua 
possanza; 

quando egli sarà venuto per esser glorificato 
ne’ suoi santi, e reso maraviglioso in tutti i 
credenti poichè alla nostra testimonianza presso 
voi è stata prestata fede, in quel giorno. 

Per la qual cosa ancora noi preghiamo del continuo 
per voi, che l’Iddio nostro vi faccia degni di 
questa vocazione, e compia tutto il beneplacito 
della sua bontà, e l’opera della fede, con 
potenza. 

Acciocchè sia glorificato il nome del Signor 
nostro Gesù Cristo in voi, e voi in lui; secondo 
la grazia dell’Iddio nostro e del Signor Gesù 
Cristo. 

OR noi vi preghiamo, fratelli, riguardo 
all’avvenimento del Signor nostro Gesù Cristo, 
ed al nostro adunamento in lui, 

che non siate tosto smossi della mente, nè 
turbati, per ispirito, nè per parola, nè per 
epistola, come da parte nostra, quasi che il 
giorno di Cristo soprastia vicino. 

Niuno v’inganni per alcuna maniera; perciocchè 
quel giorno non verrà, che prima non sia venuta 
l’apostasia, e non sia manifestato l’uomo del 
peccato, il figliuol della perdizione. 

L’avversario, che s’innalza sopra chiunque è 
chiamato dio, o divinità; talchè siede nel 
tempio di Dio, come Dio; mostrando sè stesso, e 
dicendo, ch’egli è Dio. 

Non vi ricordate voi che, essendo ancora fra voi, 
io vi diceva queste cose? 

Ed ora voi sapete ciò che lo ritiene, acciocchè 
egli sia manifestato al suo tempo. 

Perciocchè già fin da ora opera il misterio 
dell’iniquità; soltanto colui che lo ritiene al 
presente dev’esser tolto di mezzo. 

Ed allora sarà manifestato quell’empio, il 
quale il Signore distruggerà per lo spirito della 
sua bocca, e ridurrà al niente per l’apparizion 
del suo avvenimento. 

Del quale empio l’avvenimento sarà, secondo 
l’operazione di Satana, con ogni potenza, e 
prodigi, e miracoli di menzogna; 

e con ogni inganno d’iniquità, in coloro che 
periscono, perciocchè non hanno dato luogo 
all’amor della verità, per esser salvati. 

E però Iddio manderà loro efficacia d’errore, 
affin che credano alla menzogna; 

acciocchè sieno giudicati tutti coloro che non 
hanno creduto alla verità, ma si non compiaciuti 
nell’iniquità. 

Ma noi siamo obbligati di render del continuo 
grazie di voi a Dio, fratelli amati dal Signore, 
di ciò che Iddio vi ha eletti dal principio a 
salute, in santificazion di Spirito, e fede alla 
verità. 

A che egli vi ha chiamati per il nostro evangelo, 
all’acquisto della gloria del Signor nostro 
Gesù Cristo. 

Perciò, fratelli, state saldi, e ritenete 
gl’insegnamenti che avete imparati per parola, o 
per epistola nostra. 

Ora, il Signor nostro Gesù Cristo stesso, e 
l’Iddio e Padre nostro, il qual ci ha amati, e 
ci ha data eterna consolazione, e buona speranza 
in grazia, 

consoli i cuori vostri, e vi confermi in ogni 
buona parola, ed opera. 

NEL rimanente, fratelli, pregate per noi, 
acciocchè la parola del Signore corra, e sia 
glorificata, come fra voi. 

Ed acciocchè noi siam liberati dagli uomini 
insolenti, e malvagi; perchè la fede non è di 
tutti. 

Or il Signore è fedele, il quale vi raffermerà, 
e vi guarderà dal maligno. 

E noi ci confidiam di voi, nel Signore, che voi 
fate, e farete le cose che vi ordiniamo. 

Or il Signore addirizzi i vostri cuori all’amor 
di Dio, e alla paziente aspettazione di Cristo. 

Ora, fratelli, noi vi ordiniamo, nel nome del 
Signor nostro Gesù Cristo, che vi ritiriate da 
ogni fratello che cammina disordinatamente, e non 
secondo l’insegnamento che ha ricevuto da noi. 

Perciocchè voi stessi sapete come ci conviene 
imitare; poichè non ci siam portati 
disordinatamente fra voi. 

E non abbiam mangiato il pane, ricevutolo da 
alcuno in dono; ma con fatica, e travaglio, 
lavorando notte e giorno, per non gravare alcun di 
voi. 

Non già che non ne abbiamo la podestà; ma per 
darvi noi stessi per esempi, acciocchè 
c’imitiate. 

Perciocchè ancora, quando eravamo fra voi, vi 
dinunziavamo questo: che chi non vuol lavorare non 
mangi. 

Imperocchè intendiamo che fra voi ve ne sono 
alcuni che camminano disordinatamente, non facendo 
opera alcuna, ma occupandosi in cose vane. 

Or a tali dinunziamo, e li esortiamo per lo Signor 
nostro Gesù Cristo che lavorando quietamente, 
mangino il pane loro. 

Ma, quant’è a voi, fratelli, non vi stancate 
facendo bene. 

E se alcuno non ubbidisce alla nostra parola, 
significata per questa epistola, notate un tale, e 
non vi mescolate con lui, acciocchè si vergogni. 

Ma pur nol tenete per nemico, anzi ammonitelo come 
fratello. 

Or il Signore stesso della pace vi dia del 
continuo la pace in ogni maniera. Il Signore sia 
con tutti voi. 

Il saluto di man propria di me Paolo, che è un 
segnale in ogni epistola: così scrivo. 

La grazia del Signor nostro Gesù Cristo sia con 
tutti voi. Amen. 

PAOLO, apostolo di Gesù Cristo, per comandamento 
di Dio, nostro Salvatore; e del Signor Gesù 
Cristo, nostra speranza; 

a Timoteo, mio vero figliuolo in fede; grazia, 
misericordia, e pace, da Dio nostro padre, e da 
Cristo Gesù, nostro Signore. 

SICCOME io ti esortai di rimanere in Efeso, quando 
io andava in Macedonia, fa’ che tu dinunzi ad 
alcuni che non insegnino dottrina diversa. 

E che non attendano a favole, ed a genealogie 
senza fine; le quali producono piuttosto 
quistioni, che edificazion di Dio, che è in fede. 

Or il fine del comandamento è carità, di cuor 
puro, e di buona coscienza, e di fede non finta. 

Dalle quali cose alcuni essendosi sviati, si son 
rivolti ad un vano parlare; 

volendo esser dottori della legge, non intendendo 
nè le cose che dicono, nè quelle delle quali 
affermano. 

Or noi sappiamo che la legge è buona, se alcuno 
l’usa legittimamente. 

Sapendo questo: che la legge non è posta al 
giusto, ma agl’iniqui, e ribelli, agli empi, e 
peccatori, agli scellerati, e profani, agli 
uccisori di padri e madri, 

a’ micidiali, a’ fornicatori, a quelli che 
usano co’ maschi, a’ rubatori d’uomini, a’ 
falsari, agli spergiuratori; e se vi è 
alcun’altra cosa contraria alla sana dottrina; 

secondo l’evangelo della gloria del beato Iddio, 
il qual m’è stato fidato. 

E rendo grazie a Cristo nostro Signore, il qual mi 
fortifica, ch’egli mi ha reputato fedele, 
ponendo al ministerio me, 

il quale innanzi era bestemmiatore, e persecutore, 
ed ingiurioso; ma misericordia mi è stata fatta, 
perciocchè io lo feci ignorantemente, non avendo 
la fede. 

Ma la grazia del Signor nostro è soprabbondata, 
con fede e carità, che è in Cristo Gesù. 

Certa è questa parola, e degna d’essere 
accettata per ogni maniera: che Cristo Gesù è 
venuto nel mondo, per salvare i peccatori, de’ 
quali io sono il primo. 

Ma, per questo mi è stata fatta misericordia, 
acciocchè Gesù Cristo mostrasse in me 
primieramente tutta la sua clemenza, per essere 
esempio a coloro che per l’avvenire crederebbero 
in lui a vita eterna. 

Or al Re de’ secoli, immortale, invisibile, a 
Dio solo savio, sia onore, e gloria ne’ secoli 
de’ secoli. Amen. 

Io ti raccomando questo comandamento, o figliuol 
Timoteo: che secondo le profezie che innanzi sono 
state di te, tu guerreggi, in virtù d’esse, la 
buona guerra. 

Avendo fede, e buona coscienza; la quale avendo 
alcuni gettata via, hanno fatto naufragio intorno 
alla fede. 

De’ quali è Imeneo, ed Alessandro, i quali io 
ho dati in man di Satana, acciocchè sieno 
castigati, ed ammaestrati a non bestemmiare. 

IO esorto adunque, innanzi ad ogni cosa, che si 
facciano preghiere, orazioni, richieste, e 
ringraziamenti per tutti gli uomini. 

Pei re, e per tutti quelli che sono in dignità; 
acciocchè possiam menare una tranquilla e quieta 
vita, in ogni pietà ed onestà. 

Perciocchè quest’è buono ed accettevole nel 
cospetto di Dio, nostro Salvatore. 

Il quale vuole che tutti gli uomini sieno salvati, 
e che vengano alla conoscenza della verità. 

Perciocchè v’è un sol Dio, ed anche un sol 
Mediatore di Dio, e degli uomini: Cristo Gesù 
uomo. 

Il quale ha dato sè stesso per prezzo di riscatto 
per tutti; secondo la testimonianza riserbata a’ 
propri tempi. 

A che io sono stato costituito banditore, ed 
apostolo io dico verità in Cristo, non mento, 
dottor de’ Gentili in fede, e verità. 

Io voglio adunque che gli uomini facciano orazione 
in ogni luogo, alzando le mani pure, senza ira e 
disputazione. 

SIMIGLIANTEMENTE ancora che le donne si adornino 
d’abito onesto, con verecondia e modestia; non 
di trecce, o d’oro, o di perle, o di vestimenti 
preziosi; 

ma come si conviene a donne che fanno professione 
di servire a Dio per opere buone. 

La donna impari con silenzio, in ogni soggezione. 

Ma io non permetto alla donna d’insegnare, nè 
d’usare autorità sopra il marito; ma ordino che 
stia in silenzio. 

Perciocchè Adamo fu creato il primo, e poi Eva. 

E Adamo non fu sedotto; ma la donna, essendo stata 
sedotta, fu in cagion di trasgressione. 

Ma pure sarà salvata, partorendo figliuoli, se 
saranno perseverate in fede, e carità, e 
santificazione, con onestà. 

CERTA è questa parola: Se alcuno desidera 
l’ufficio di vescovo, desidera una buona opera. 

Bisogna adunque che il vescovo sia irreprensibile, 
marito d’una sola moglie, sobrio, vigilante, 
temperato, onesto, volonteroso albergator de’ 
forestieri, atto ad insegnare; 

non dato al vino, non percotitore, non 
disonestamente cupido del guadagno; ma benigno, 
non contenzioso, non avaro. 

Che governi bene la sua propria famiglia, che 
tenga i figliuoli in soggezione, con ogni 
gravità. 

Ma, se alcuno non sa governar la sua propria 
famiglia, come avrà egli cura della chiesa di 
Dio? 

Che non sia novizio; acciocchè divenendo gonfio, 
non cada nel giudicio del diavolo. 

Or conviene che egli abbia ancora buona 
testimonianza da que’ di fuori, acciocchè non 
cada in vituperio, e nel laccio del diavolo. 

Parimente bisogna che i diaconi sieno gravi, non 
doppi in parole, non dati a molto vino, non 
disonestamente cupidi del guadagno. 

Che ritengano il misterio della fede in pura 
coscienza. 

Or questi ancora sieno prima provati, poi servano, 
se sono irreprensibili. 

Simigliantemente sieno le lor mogli gravi, non 
calunniatrici, sobrie, fedeli in ogni cosa. 

I diaconi sien mariti d’una sola moglie, 
governando bene i figliuoli, e le proprie 
famiglie. 

Perciocchè coloro che avranno ben servito si 
acquistano un buon grado, e gran libertà nella 
fede, ch’è in Cristo Gesù. 

Io ti scrivo queste cose, sperando di venir tosto 
a te. 

E se pur tardo, acciocchè tu sappi come si 
convien conversar nella casa di Dio, che è la 
chiesa dell’Iddio vivente, colonna e sostegno 
della verità. 

E senza veruna contradizione, grande è il 
misterio della pietà: Iddio è stato manifestato 
in carne, è stato giustificato in Ispirito, è 
apparito agli angeli, è stato predicato a’ 
Gentili, è stato creduto nel mondo, è stato 
elevato in gloria. 

OR lo Spirito dice espressamente, che negli ultimi 
tempi alcuni apostateranno dalla fede, attendendo 
a spiriti seduttori, e a dottrine diaboliche; 

d’uomini che proporranno cose false per 
ipocrisia, cauterizzati nella propria coscienza. 

Che vieteranno il maritarsi, e comanderanno 
d’astenersi da’ cibi, che Iddio ha creati, 
acciocchè i fedeli, e quelli che hanno conosciuta 
la verità, li usino con rendimento di grazie. 

Poichè ogni cosa creata da Dio è buona, e niuna 
è da riprovare, essendo usata con rendimento di 
grazie; 

perciocchè ella è santificata per la parola di 
Dio, e per l’orazione. 

RAPPRESENTANDO queste cose a’ fratelli, tu sarai 
buon ministro di Gesù Cristo, nudrito nelle 
parole della fede, e della buona dottrina, la qual 
tu hai ben compresa. 

Ma schiva le favole profane, e da vecchie; ed 
esercitati alla pietà. 

Perciocchè l’esercizio corporale è utile a 
poca cosa; ma la pietà è utile ad ogni cosa, 
avendo la promessa della vita presente, e della 
futura. 

Certa è questa parola, a degna d’essere 
accettata per ogni maniera. 

Poichè per questo travagliamo, e siamo 
vituperati; perciocchè abbiamo sperato 
nell’Iddio vivente, il quale è Salvator di 
tutti gli uomini, principalmente de’ fedeli. 

Annunzia queste cose, ed insegnale. 

Niuno sprezzi la tua giovanezza; ma sii esempio 
de’ fedeli, in parola, in conversazione, in 
carità, in ispirito, in fede, in castità. 

Attendi alla lettura, all’esortazione, alla 
dottrina, finchè io venga. 

Non trascurare il dono che è in te, il quale ti 
è stato dato per profezia, con l’imposizion 
delle mani del collegio degli anziani. 

Medita queste cose, e datti interamente ad esse; 
acciocchè il tuo avanzamento sia manifesto fra 
tutti. 

Attendi a te stesso, e alla dottrina; persevera in 
queste cose; perciocchè, facendo questo, salverai 
te stesso, e coloro che ti ascoltano. 

NON isgridar l’uomo attempato, ma esortalo come 
padre, 

i giovani come fratelli, le donne attempate come 
madri, le giovani come sorelle, in ogni castità. 

Onora le vedove, che son veramente vedove. 

Ma, se alcuna vedova ha dei figliuoli, o de’ 
nipoti, imparino essi imprima d’usar pietà 
inverso que’ di casa loro, e rendere il cambio 
a’ loro antenati; perciocchè quest’è buono 
ed accettevole nel cospetto di Dio. 

Or quella che è veramente vedova, e lasciata 
sola, spera in Dio, e persevera in preghiere ed 
orazioni, notte e giorno. 

Ma la voluttuosa, vivendo, è morta. 

Anche queste cose annunzia, acciocchè sieno 
irreprensibili. 

Che se alcuno non provvede ai suoi, e 
principalmente a que’ di casa sua, egli ha 
rinnegata la fede, ed è peggiore che un infedele. 

Sia la vedova assunta nel numero delle vedove, non 
di minore età che di sessant’anni, la qual sia 
stata moglie d’un sol marito. 

Che abbia testimonianza d’opere buone: se ha 
nudriti i suoi figliuoli, se ha albergati i 
forestieri, se ha lavati i piedi dei santi, se ha 
sovvenuti gli afflitti, se del continuo è ita 
dietro ad ogni buona opera. 

Ma rifiuta le vedove più giovani, perciocchè, 
dopo che hanno lussuriato contro a Cristo, 
vogliono maritarsi, 

avendo condannazione, perciocchè hanno rotta la 
prima fede. 

Ed anche, essendo, oltre a ciò, oziose, imparano 
ad andare attorno per le case; e non sol sono 
oziose, ma anche cianciatrici e curiose, parlando 
di cose che non si convengono. 

Io voglio adunque che le giovani vedove si 
maritino, faccian figliuoli, sieno madri di 
famiglia, non dieno all’avversario alcuna 
occasione di maldicenza. 

Poichè già alcune si sono sviate dietro a 
Satana. 

Se alcun uomo, o donna fedele, ha delle vedove, 
sovvenga loro, e non sia la chiesa gravata, 
acciocchè possa bastare a sovvenir quelle che son 
veramente vedove. 

GLI anziani, che fanno bene l’ufficio della 
presidenza, sien reputati degni di doppio onore; 
principalmente quelli che faticano nella parola e 
nella dottrina. 

Perciocchè la scrittura dice: Non metter la 
museruola in bocca al bue che trebbia; e: 
L’operaio è degno del suo premio. 

Non ricevere accusa contro all’anziano, se non 
in su due o tre testimoni. 

Riprendi, nel cospetto di tutti, quelli che 
peccano; acciocchè gli altri ancora abbian 
timore. 

Io ti scongiuro davanti a Dio, e il Signor Gesù 
Cristo, e gli angeli eletti, che tu osservi queste 
cose senza pregiudicio, non facendo nulla per 
parzialità. 

Non imporre tosto le mani ad alcuno, e non 
partecipare i peccati altrui; conserva te stesso 
puro. 

Non usar più per l’innanzi acqua sola nel tuo 
bere, ma usa un poco di vino, per lo tuo stomaco, 
e per le frequenti tue infermità. 

D’alcuni uomini i peccati son manifesti, prima 
che sian giudicati; ma ve ne sono altri che si 
vedono solo dopo. 

Le buone opere d’alcuni altresì son manifeste; 
e quelle che sono altrimenti non possono essere 
occultate. 

TUTTI i servi che son sotto il giogo reputino i 
lor signori degni d’ogni onore, acciocchè non 
sia bestemmiato il nome di Dio, e la dottrina. 

E quelli che hanno signori fedeli non li 
sprezzino, perchè son fratelli; anzi molto più 
li servano, perciocchè son fedeli e diletti, i 
quali hanno ricevuto il beneficio. Insegna queste 
cose, ed esorta ad esse. 

SE alcuno insegna diversa dottrina, e non si 
attiene alle sane parole del Signor nostro Gesù 
Cristo, ed alla dottrina che è secondo pietà, 

esso è gonfio, non sapendo nulla, ma languendo 
intorno a quistioni, e risse di parole, dalle 
quali nascono invidia, contenzione, maldicenze, 
mali sospetti; 

vane disputazioni d’uomini corrotti della mente 
e privi della verità, che stimano la pietà esser 
guadagno; ritratti da tali. 

Or veramente la pietà, con contentamento 
d’animo, è gran guadagno. 

Poichè non abbiam portato nulla nel mondo, e 
chiaro è che altresì non ne possiamo portar 
nulla fuori; 

ma, avendo da nudrirci e da coprirci, saremo di 
ciò contenti. 

Ma coloro che vogliono arricchire cadono in 
tentazione, ed in laccio, ed in molte 
concupiscenze insensate e nocive, le quali 
affondano gli uomini in distruzione e perdizione. 

Perciocchè la radice di tutti i mali è 
l’avarizia; alla quale alcuni datisi, si sono 
smarriti dalla fede, e si son fitti in molte 
doglie. 

Ma tu, o uomo di Dio, fuggi queste cose; e 
procaccia giustizia, pietà, fede, carità, 
sofferenza, mansuetudine. 

Combatti il buon combattimento della fede, afferra 
la vita eterna, alla quale sei stato chiamato e ne 
hai fatta la buona confessione davanti a molti 
testimoni. 

Io t’ingiungo nel cospetto di Dio, il qual 
vivifica tutte le cose, e di Cristo Gesù, che 
testimoniò davanti a Ponzio Pilato la buona 
confessione, 

che tu osservi questo comandamento, essendo 
immacolato ed irreprensibile, fino 
all’apparizione del Signor nostro Gesù Cristo. 

La quale a’ suoi tempi mostrerà il beato e solo 
Principe, il Re dei re, e il Signor de’ signori. 

Il qual solo ha immortalità ed abita una luce 
inaccessibile; il quale niun uomo ha veduto, nè 
può vedere; al quale sia onore ed imperio eterno. 
Amen. 

Dinunzia a’ ricchi nel presente secolo, che non 
sieno d’animo altiero, che non pongano la loro 
speranza nell’incertitudine delle ricchezze; ma 
nell’Iddio vivente, il qual ci porge 
doviziosamente ogni cosa, per goderne. 

Che faccian del bene, che sien ricchi in buone 
opere, pronti a distribuire, comunichevoli; 

facendosi un tesoro d’un buon fondamento per 
l’avvenire, acciocchè conseguano la vita 
eterna. 

O Timoteo, guarda il deposito, schivando le 
profane vanità di parole, e le contradizioni 
della falsamente nominata scienza; 

della quale alcuni facendo professione, si sono 
sviati dalla fede. La grazia sia teco. Amen. 

PAOLO, apostolo di Gesù Cristo, per la volontà 
di Dio, secondo la promessa della vita, che è in 
Cristo Gesù, 

a Timoteo, figliuol diletto, grazia, misericordia, 
e pace, da Dio Padre, e dal Signor nostro Cristo 
Gesù. 

IO rendo grazie a Dio, al qual servo fin da’ 
miei antenati, in pura coscienza; che non resto 
mai di ritener la memoria di te nelle mie 
orazioni, notte e giorno; 

desideroso di vederti, ricordandomi delle tue 
lagrime, acciocchè io sia ripieno d’allegrezza; 

riducendomi a memoria la fede non finta che è in 
te, la qual prima abitò in Loide tua avola, ed in 
Eunice tua madre; or son persuaso che abita in te 
ancora. 

Per la qual cagione io ti rammemoro che tu ravvivi 
il dono il Dio, il quale è in te per 
l’imposizione delle mie mani. 

Poichè Iddio non ci ha dato spirito di timore; ma 
di forza, e d’amore, e di correzione. 

Non recarti adunque a vergogna la testimonianza 
del Signor nostro, nè me suo prigione; anzi 
partecipa le afflizioni dell’evangelo, secondo 
la virtù di Dio. 

Il qual ci ha salvati, e ci ha chiamati per santa 
vocazione; non secondo le nostre opere, ma secondo 
il proprio proponimento, e grazia, la quale ci è 
stata data in Cristo Gesù avanti i tempi de’ 
secoli. 

Ed ora è stata manifestata per l’apparizione 
del Salvator nostro Gesù Cristo, che ha distrutta 
la morte, ed ha prodotta in luce la vita, e 
l’immortalità, per l’evangelo. 

A che io sono stato posto banditore, ed apostolo, 
e dottor de’ Gentili. 

Per la qual cagione ancora io soffro queste cose; 
ma non me ne vergogno; perciocchè io so a cui ho 
creduto, e son persuaso ch’egli è potente da 
guardare il mio deposito per quel giorno. 

Ritieni la forma delle sane parole, che tu hai 
udite da me, in fede, e carità, che è in Cristo 
Gesù. 

Guarda il buon deposito, per lo Spirito Santo, che 
abita in noi. 

Tu sai questo: che tutti quelli che son 
nell’Asia si son ritratti da me; de’ quali è 
Figello, ed Ermogene. 

Conceda il Signore misericordia alla famiglia di 
Onesiforo; perciocchè spesse volte egli mi ha 
ricreato, e non si è vergognato della mia catena. 

Anzi, essendo a Roma, studiosissimamente mi ha 
cercato, e mi ha trovato. 

Concedagli il Signore di trovar misericordia 
presso il Signore in quel giorno. Quanti servigi 
ancora egli ha fatti in Efeso, tu il sai molto 
bene. 

Tu adunque, figliuol mio, fortificati nella grazia 
che è in Cristo Gesù. 

E le cose che tu hai udite da me, in presenza di 
molti testimoni, commettile ad uomini fedeli, i 
quali sieno sufficienti ad ammaestrare ancora gli 
altri. 

Tu adunque soffri afflizioni, come buon guerriero 
di Gesù Cristo. 

Niuno che va alla guerra s’impaccia nelle 
faccende della vita, acciocchè piaccia a colui 
che l’ha soldato. 

Ed anche, se alcuno combatte, non è coronato, se 
non ha legittimamente combattuto. 

Egli è convenevole che il lavoratore che fatica 
goda il primo i frutti. 

Considera le cose che io dico; perciocchè io 
prego il Signore che ti dia intendimento in ogni 
cosa. 

Ricordati che Gesù Cristo è risuscitato da’ 
morti, il quale è della progenie di Davide, 
secondo il mio evangelo. 

Nel quale io soffro afflizione fino ad esser 
prigione ne’ legami, a guisa di malfattore; ma 
la parola di Dio non è prigione. 

Perciò io soffro ogni cosa per gli eletti, 
acciocchè essi ancora ottengano la salute, che è 
in Cristo Gesù, con gloria eterna. 

Certa è questa parola; che se moriamo con lui, 
con lui altresì viveremo. 

Se perseveriamo, con lui altresì regneremo; se lo 
rinneghiamo, egli altresì ci rinnegherà. 

Se siamo infedeli, egli pur rimane fedele; egli 
non può rinnegar sè stesso. 

RAMMEMORA queste cose, protestando, nel cospetto 
di Dio, che non si contenda di parole, il che a 
nulla è utile, anzi è per sovvertir gli uditori. 

Studiati di presentar te stesso approvato a Dio, 
operaio che non abbia ad esser confuso, che tagli 
dirittamente la parola della verità. 

Ma schiva le profane vanità di voci; perciocchè 
procederanno innanzi a maggiore empietà. 

E la parola di tali andrà rodendo, a guisa di 
gangrena; dei quali è Imeneo, e Fileto; 

i quali si sono sviati dalla verità; dicendo che 
la risurrezione è già avvenuta; e sovvertono la 
fede d’alcuni. 

Ma pure il fondamento di Dio sta fermo, avendo 
questo suggello: Il Signore conosce que’ che son 
suoi, e: Ritraggasi dall’iniquità chiunque 
nomina il nome di Cristo. 

Or in una gran casa non vi sono sol vasi d’oro e 
d’argento, ma ancora di legno, e di terra; e gli 
uni sono ad onore, gli altri a disonore. 

Se dunque alcuno si purifica da queste cose, sarà 
un vaso ad onore, santificato ed acconcio al 
servigio del Signore, preparato ad ogni buona 
opera. 

Or fuggi gli appetiti giovanili, e procaccia 
giustizia, fede, carità, pace con quelli che di 
cuor puro invocano il Signore. 

E schiva le quistioni stolte e scempie, sapendo 
che generano contese. 

Or non bisogna che il servitor del Signore 
contenda; ma che sia benigno inverso tutti, atto e 
pronto ad insegnare, che comporti i mali; 

che ammaestri con mansuetudine quelli che son 
disposti in contrario, per provar se talora Iddio 
desse loro di ravvedersi, per conoscer la verità; 

in maniera che, tornati a sana mente, uscissero 
dal laccio del diavolo, dal quale erano stati 
presi, per far la sua volontà. 

OR sappi questo, che negli ultimi giorni 
sopraggiungeranno tempi difficili. 

Perciocchè gli uomini saranno amatori di loro 
stessi, avari, vanagloriosi, superbi, 
bestemmiatori, disubbidienti a padri e madri, 
ingrati, scellerati; 

senza affezion naturale, mancatori di fede, 
calunniatori, incontinenti, spietati, senza amore 
inverso i buoni; 

traditori, temerari, gonfi, amatori della voluttà 
anzi che di Dio; 

avendo apparenza di pietà, ma avendo rinnegata la 
forza d’essa; anche tali schiva. 

Perciocchè del numero di costoro son quelli che 
sottentrano nelle case, e cattivano donnicciuole 
cariche di peccati, agitate da varie cupidità; 

le quali sempre imparano, giammai non possono 
pervenire alla conoscenza della verità. 

Ora, come Ianne e Iambre contrastarono a Mosè, 
così ancora costoro contrastano alla verità; 
uomini corrotti della mente, riprovati intorno 
alla fede. 

Ma non procederanno più oltre; perciocchè la 
loro stoltizia sarà manifesta a tutti, siccome 
ancora fu quella di coloro. 

ORA, quant’è a te, tu hai ben compresa la mia 
dottrina, il mio procedere, le mie intenzioni, la 
mia fede, la mia pazienza, la mia carità, la mia 
sofferenza; 

le mie persecuzioni, le mie afflizioni, quali mi 
sono avvenute in Antiochia, in Iconio, in Listri; 
tu sai quali persecuzioni io ho sostenute; e pure 
il Signore mi ha liberato, da tutte. 

Ora, tutti quelli ancora, che voglion vivere 
piamente in Cristo Gesù, saranno perseguitati. 

Ma gli uomini malvagi ed ingannatori, procederanno 
in peggio, seducendo, ed essendo sedotti. 

Ma tu, persevera nelle cose che hai imparate, e 
delle quali sei stato accertato, sapendo da chi tu 
le hai imparate; 

e che da fanciullo tu hai conoscenza delle sacre 
lettere, le quali ti possono render savio a 
salute, per la fede che è in Cristo Gesù. 

Tutta la scrittura è divinamente inspirata, ed 
utile ad insegnare, ad arguire, a correggere, ad 
ammaestrare in giustizia; 

acciocchè l’uomo di Dio sia compiuto, appieno 
fornito per ogni buona opera. 

Io adunque ti protesto, nel cospetto di Dio, e del 
Signor Gesù Cristo, il quale ha da giudicare i 
vivi ed i morti, nella sua apparizione, e nel suo 
regno, 

che tu predichi la parola, che tu faccia instanza 
a tempo, e fuor di tempo; riprendi, sgrida, 
esorta, con ogni pazienza, e dottrina. 

Perciocchè verrà il tempo, che non comporteranno 
la sana dottrina; ma, pizzicando loro gli orecchi, 
si accumuleranno dottori, secondo i lor propri 
appetiti: 

e rivolteranno le orecchie dalla verità, e si 
volgeranno alle favole. 

Ma tu sii vigilante in ogni cosa, soffri 
afflizioni, fa’ l’opera d’evangelista, fa’ 
appieno fede del tuo ministerio. 

PERCIOCCHÈ, quant’è a me, ad ora son per 
essere offerto a guisa d’offerta da spandere, e 
soprastà il tempo della mia tornata a casa. 

Io ho combattuto il buon combattimento, io ho 
finito il corso, io ho serbata la fede. 

Nel rimanente, mi è riposta la corona della 
giustizia, della quale mi farà in quel giorno 
retribuzione il Signore, il giusto Giudice; e non 
solo a me, ma a tutti coloro ancora che avranno 
amata la sua apparizione. 

Studiati di venir tosto a me. 

Perciocchè Dema mi ha lasciato, avendo amato il 
presente secolo, e se n’è andato in 
Tessalonica; Crescente in Galazia, Tito in 
Dalmazia. 

Luca è solo meco; prendi Marco, e menalo teco; 
perciocchè egli mi è molto utile al ministerio. 

Or io ho mandato Tichico in Efeso. 

Quando tu verrai, porta la cappa che io ho 
lasciata in Troade, appresso di Carpo; ed i libri, 
principalmente le pergamene. 

Alessandro, il fabbro di rame, mi ha fatto del 
male assai; gli renderà il Signore secondo le sue 
opere. 

Da esso ancora tu guardati; perciocchè egli ha 
grandemente contrastato alle nostre parole. 

Niuno si è trovato meco nella mia prima difesa; 
ma tutti mi hanno abbandonato; non sia loro 
imputato. 

Ma il Signore è stato meco, e mi ha fortificato; 
acciocchè la predicazione fosse per me appieno 
accertata, e che tutti i Gentili l’udissero; ed 
io sono stato liberato dalla gola del leone. 

E il Signore mi libererà ancora da ogni mala 
opera e mi salverà, e raccorrà nel suo regno 
celeste. A lui sia la gloria ne’ secoli de’ 
secoli. Amen. 

Saluta Priscilla ed Aquila, e la famiglia 
d’Onesiforo. 

Erasto è rimasto in Corinto, ed io ho lasciato 
Trofimo infermo in Mileto. 

Studiati di venire avanti il verno. Eubulo, e 
Pudente, e Lino, e Claudia, e tutti i fratelli ti 
salutano. 

Sia il Signor Gesù Cristo con lo spirito tuo. La 
grazia sia con voi. Amen. 

PAOLO, servitor di Dio, e apostolo di Gesù 
Cristo, secondo la fede degli eletti di Dio, e la 
conoscenza della verità, che è secondo pietà; 

in isperanza della vita eterna la quale Iddio, che 
non può mentire, ha promessa avanti i tempi de’ 
secoli; 

ed ha manifestata ai suoi propri tempi la sua 
parola, per la predicazione che mi è stata 
fidata, per mandato di Dio, nostro Salvatore; 

a Tito, mio vero figliuolo, secondo la fede 
comune; grazia, misericordia, e pace, da Dio 
Padre, e dal Signor Gesù Cristo, nostro 
Salvatore. 

PER questo ti ho lasciato in Creta, acciocchè tu 
dia ordine alle cose che restano, e costituisca 
degli anziani per ogni città, siccome ti ho 
ordinato; 

se alcuno è irreprensibile, marito d’una sola 
moglie, che abbia figliuoli fedeli, che non sieno 
accusati di dissoluzione, nè ribelli. 

Perciocchè conviene che il vescovo sia 
irreprensibile, come dispensatore della casa di 
Dio; non di suo senno, non iracondo, non dato al 
vino, non percotitore, non disonestamente cupido 
del guadagno; 

anzi volonteroso albergatore de’ forestieri, 
amator de’ buoni, temperato, giusto, santo, 
continente. 

Che ritenga fermamente la fedel parola, che è 
secondo ammaestramento; acciocchè sia sufficiente 
ad esortar nella sana dottrina, ed a convincere i 
contradicenti. 

Perciocchè vi son molti ribelli cianciatori, e 
seduttori di menti; principalmente quei della 
circoncisione, a cui convien turare la bocca. 

I quali sovverton le case intiere, insegnando le 
cose che non si convengono, per disonesto 
guadagno. 

Uno di loro, lor proprio profeta, ha detto: I 
Cretesi son sempre bugiardi, male bestie, ventri 
pigri. 

Questa testimonianza è verace; per questa cagione 
riprendili severamente, acciocchè sieno sani 
nella fede; 

non attendendo a favole giudaiche, nè a 
comandamenti d’uomini che hanno a schifo la 
verità. 

Ben è ogni cosa pura a’ puri; ma a’ 
contaminati ed infedeli, niente è puro; anzi e la 
mente e la coscienza loro è contaminata. 

Fanno professione di conoscere Iddio, ma lo 
rinnegano con le opere, essendo abbominevoli e 
ribelli, e riprovati ad ogni buona opera. 

MA tu, proponi le cose convenienti alla sana 
dottrina. 

Che i vecchi sieno sobri, gravi, temperati, sani 
nella fede, nella carità, nella sofferenza. 

Parimente, che le donne attempate abbiano un 
portamento convenevole a santità; non sieno 
calunniatrici, non serve di molto vino, ma maestre 
d’onestà. 

Acciocchè ammaestrino le giovani ad esser 
modeste, ad amare i lor mariti, ed i loro 
figliuoli; 

ad esser temperate, caste, a guardar la casa, ad 
esser buone, soggette a’ propri mariti; 
acciocchè la parola di Dio non sia bestemmiata. 

Esorta simigliantemente i giovani che sieno 
temperati, 

recando te stesso in ogni cosa per esempio di 
buone opere; mostrando nella dottrina integrità 
incorrotta, gravità, parlar sano, irreprensibile: 

acciocchè l’avversario sia confuso, non avendo 
nulla di male da dir di voi. 

Che i servi sieno soggetti a’ propri signori, 
compiacevoli in ogni cosa, non contradicenti; 

che non usino frode, ma mostrino ogni buona 
lealtà; acciocchè in ogni cosa onorino la 
dottrina di Dio, Salvator nostro. 

PERCIOCCHÈ la grazia salutare di Dio è apparita 
a tutti gli uomini; 

ammaestrandoci che, rinunziando all’empietà, e 
alla mondane concupiscenze, viviamo nel presente 
secolo temperatamente, e giustamente, e piamente; 

aspettando la beata speranza, e l’apparizione 
della gloria del grande Iddio, e Salvator nostro, 
Gesù Cristo. 

Il quale ha dato sè stesso per noi, acciocchè ci 
riscattasse d’ogni iniquità, e ci purificasse 
per essergli un popolo acquistato in proprio, 
zelante di buone opere. 

Proponi queste cose, ed esorta, e riprendi con 
ogni autorità di comandare. Niuno ti sprezzi. 

Ricorda loro che sieno soggetti a’ principati, 
ed alle podestà; che sieno ubbidienti, preparati 
ad ogni buona opera. 

Che non dican male di alcuno; che non sien 
contenziosi, ma benigni, mostrando ogni 
mansuetudine inverso tutti gli uomini. 

Perciocchè ancora noi eravamo già insensati, 
ribelli, erranti, servendo a varie concupiscenze, 
e voluttà; menando la vita in malizia, ed 
invidia; odiosi, e odiando gli uni gli altri. 

Ma, quando la benignità di Dio, nostro Salvatore, 
e il suo amore inverso gli uomini è apparito, 

egli ci ha salvati; non per opere giuste, che noi 
abbiam fatte; ma, secondo la sua misericordia, per 
lo lavacro della rigenerazione, e per lo 
rinnovamento dello Spirito Santo; 

il quale egli ha copiosamente sparso sopra noi, 
per Gesù Cristo, nostro Salvatore. 

Acciocchè, giustificati per la grazia d’esso, 
siam fatti eredi della vita eterna, secondo la 
nostra speranza. 

Certa è questa parola, e queste cose voglio che 
tu affermi; acciocchè coloro che hanno creduto a 
Dio abbiano cura d’attendere a buone opere. 
Queste sono le cose buone ed utili agli uomini. 

Ma fuggi le stolte quistioni, e le genealogie, e 
le contese e risse intorno alla legge; poichè 
sono inutili e vane. 

Schiva l’uomo eretico, dopo la prima e la 
seconda ammonizione; 

sapendo che il tale è sovvertito e pecca, essendo 
condannato da sè stesso. 

QUANDO io avrò mandato a te Artema, o Tichico, 
studiati di venire a me in Nicopoli; perciocchè 
io son deliberato di passar quivi il verno. 

Accommiata studiosamente Zena, il dottor della 
legge, ed Apollo; acciocchè nulla manchi loro. 

Or imparino ancora i nostri d’attendere a buone 
opere per gli usi necessari, acciocchè non sieno 
senza frutto. 

Tutti quelli che sono meco ti salutano. Saluta 
quelli che ci amano in fede. La grazia sia con 
tutti voi. Amen. 

PAOLO, prigione di Gesù Cristo, e il fratello 
Timoteo, a Filemone, nostro diletto, e compagno 
d’opera; 

ed alla diletta Appia, e ad Archippo, nostro 
compagno di milizia, ed alla chiesa che è in casa 
tua; 

grazia a voi e pace, da Dio Padre nostro, e dal 
Signor Gesù Cristo. 

Io rendo grazie all’Iddio mio, facendo sempre di 
te memoria nelle mie orazioni; 

udendo la tua carità, e la fede che tu hai 
inverso il Signore Gesù, e inverso tutti i santi; 

acciocchè la comunione della tua fede sia 
efficace, col far riconoscere tutto il bene che è 
in voi, inverso Cristo Gesù. 

Perciocchè noi abbiamo grande allegrezza e 
consolazione della tua carità; poichè le viscere 
dei santi siano state per te ricreate, fratello. 

PERCIÒ, benchè io abbia molta libertà in 
Cristo, di comandarti ciò che è del dovere; 

pur nondimeno, più tosto ti prego per carità 
così come sono, Paolo, vecchio, ed al presente 
ancora prigione di Gesù Cristo; 

ti prego, dico, per lo mio figliuolo Onesimo, il 
quale io ho generato ne’ miei legami. 

Il quale già ti fu disutile, ma ora è utile a te 
ed a me. 

Il quale io ho rimandato; or tu accoglilo, cioè, 
le mie viscere. 

Io lo voleva ritenere appresso di me, acciocchè 
in vece tua mi ministrasse nei legami 
dell’evangelo; 

ma non ho voluto far nulla senza il tuo parere; 
acciocchè il tuo beneficio non fosse come per 
necessità, ma di spontanea volontà. 

Perciocchè, forse per questa cagione egli si è 
dipartito da te per un breve tempo, acciocchè tu 
lo ricoveri in perpetuo; 

non più come servo, ma da più di servo, come 
caro fratello, a me sommamente; ora, quanto più a 
te, ed in carne, e nel Signore? 

Se dunque tu mi tieni per consorte, accoglilo come 
me stesso. 

Che se ti ha fatto alcun torto, o ti deve cosa 
alcuna, scrivilo a mia ragione. 

Io Paolo ho scritto questo di man propria, io lo 
pagherò, per non dirti che tu mi devi più di 
ciò, cioè te stesso. 

Deh! fratello, fammi pro in ciò nel Signore; 
ricrea le mie viscere nel Signore. 

Io ti ho scritto, confidandomi della tua 
ubbidienza, sapendo che tu farai eziandio sopra 
ciò che io dico. 

OR apparecchiami insieme ancora albergo; 
perciocchè io spero che per le vostre orazioni vi 
sarò donato. 

Epafra, prigione meco in Cristo Gesù, 

e Marco, ed Aristarco, e Dema, e Luca, miei 
compagni d’opera, ti salutano. 

La grazia del Signor nostro Gesù Cristo sia con 
lo spirito vostro. Amen. 

AVENDO Iddio variamente, ed in molte maniere, 
parlato già anticamente a’ padri, ne’ 
profeti, in questi ultimi giorni, ha parlato a noi 
nel suo Figliuolo, 

il quale egli ha costituito erede d’ogni cosa; 
per lo quale ancora ha fatti i secoli. 

Il quale, essendo lo splendor della gloria, e 
l’impronta della sussistenza d’esso; e 
portando tutte le cose con la parola della sua 
potenza, dopo aver fatto per sè stesso il 
purgamento de’ nostri peccati, si è posto a 
sedere alla destra della Maestà, ne’ luoghi 
altissimi; 

essendo fatto di tanto superiore agli angeli, 
quanto egli ha eredato un nome più eccellente 
ch’essi. 

Perciocchè, a qual degli angeli disse egli mai: 
Tu sei il mio Figliuolo, oggi io ti ho generato? E 
di nuovo: Io gli sarò Padre, ed egli mi sarà 
Figliuolo? 

Ed ancora, quando egli introduce il Primogenito 
nel mondo, dice: E adorinlo tutti gli angeli di 
Dio. 

Inoltre, mentre degli angeli egli dice: Il qual fa 
dei venti suoi angeli, ed una fiamma di fuoco i 
suoi ministri, 

del Figliuolo dice: O Dio, il tuo trono è ne’ 
secoli de’ secoli; lo scettro del tuo regno è 
uno scettro di dirittura. 

Tu hai amata giustizia, ed hai odiata iniquità; 
perciò, Iddio, l’Iddio tuo, ti ha unto d’olio 
di letizia più che i tuoi pari. 

E tu, Signore, nel principio fondasti la terra, ed 
i cieli son opere delle tue mani. 

Essi periranno, ma tu dimori; ed invecchieranno 
tutti, a guisa di vestimento. 

E tu li piegherai come una vesta, e saranno 
mutati; ma tu sei sempre lo stesso, e i tuoi anni 
non verranno giammai meno. 

Ed a qual degli angeli disse egli mai: Siedi alla 
mia destra, finchè io abbia posti i tuoi nemici 
per iscannello de’ tuoi piedi? 

Non son eglino tutti spiriti ministratori, mandati 
a servire, per amor di coloro che hanno ad eredar 
la salute? 

PERCIÒ, conviene che vie maggiormente ci 
atteniamo alle cose udite, che talora non ce ne 
allontaniamo. 

Perciocchè, se la parola pronunziata per gli 
angeli fu ferma; ed ogni trasgressione e 
disubbidienza ricevette giusta retribuzione; 

come scamperemo noi, se trascuriamo una cotanta 
salute, la quale, essendo cominciata ad essere 
annunziata dal Signore, è stata confermata presso 
noi da coloro che lo aveano udito? 

Rendendo Iddio a ciò testimonianza, con segni, e 
prodigi, e diverse potenti operazioni, e 
distribuzioni dello Spirito Santo, secondo la sua 
volontà? 

Infatti non è agli angeli che egli ha sottoposto 
il mondo a venire, del quale parliamo. 

Ma alcuno ha testimoniato in alcun luogo, dicendo: 
Che cosa è l’uomo, che tu ti ricordi di lui? o 
il figliuol dell’uomo, che tu ne abbia cura? 

Tu l’hai fatto per un poco di tempo minor degli 
angeli; tu l’hai coronato di gloria e d’onore, 
e l’hai costituito sopra le opere delle tue 
mani; tu gli hai sottoposto ogni cosa sotto i 
piedi. 

Perciocchè, in ciò ch’egli gli ha sottoposte 
tutte le cose, non ha lasciato nulla che non gli 
sia sottoposto. Ma pure ora non vediamo ancora che 
tutte le cose gli sieno sottoposte. 

Ben vediamo però coronato di gloria e d’onore, 
per la passione della morte, Gesù, che è stato 
fatto per un poco di tempo minor degli angeli, 
acciocchè, per la grazia di Dio, gustasse la 
morte per tutti. 

Perciocchè, egli era convenevole a colui, per 
cagion di cui, e per cui son tutte le cose, di 
consacrare per sofferenze il principe della salute 
di molti figliuoli, i quali egli avea da addurre a 
gloria. 

Perciocchè, e colui che santifica, e coloro che 
son santificati son tutti d’uno; per la qual 
cagione egli non si vergogna di chiamarli 
fratelli, dicendo: 

Io predicherò il tuo nome a’ miei fratelli, io 
ti salmeggerò in mezzo della raunanza. 

E di nuovo: Io mi confiderò in lui. E ancora: 
Ecco me, ed i fanciulli che Iddio mi ha donati. 

Poi dunque che que’ fanciulli parteciparono la 
carne ed il sangue, egli simigliantemente ha 
partecipate le medesime cose; acciocchè per la 
morte distruggesse colui che ha l’imperio della 
morte, cioè il diavolo; 

e liberasse tutti quelli che, per il timor della 
morte, eran per tutta la loro vita soggetti a 
servitù. 

Poichè certo egli non viene in aiuto agli angeli, 
ma alla progenie d’Abrahamo. 

Laonde è convenuto ch’egli fosse in ogni cosa 
simile a’ fratelli; acciocchè fosse 
misericordioso, e fedel sommo sacerdote, nelle 
cose appartenenti a Dio, per fare il purgamento 
de’ peccati del popolo. 

Perciocchè in quanto ch’egli stesso, essendo 
tentato, ha sofferto, può sovvenire a coloro che 
son tentati. 

LAONDE, fratelli santi, che siete partecipi della 
celeste vocazione, considerate l’apostolo, e il 
sommo sacerdote della nostra professione, Gesù 
Cristo; 

che è fedele a colui che lo ha costituito, 
siccome ancora fu Mosè in tutta la casa d’esso. 

Perciocchè, di tanto maggior gloria che Mosè è 
costui stato reputato degno, quanto maggior gloria 
ha colui che ha fabbricata la casa, che la casa 
stessa. 

Poichè ogni casa è fabbricata da alcuno; or 
colui che ha fabbricate tutte le cose è Dio. 

E ben fu Mosè fedele in tutta la casa d’esso, 
come servitore, per testimoniar delle cose che si 
dovevano dire. 

Ma Cristo è sopra la casa sua, come Figliuolo; e 
la sua casa siamo noi, se pur riteniamo ferma 
infino al fine la libertà, e il vanto della 
speranza. 

Perciò, come dice lo Spirito Santo: 

Oggi, se udite la sua voce, non indurate i cuori 
vostri, come nella ribellione, nel giorno della 
tentazione, nel deserto; 

dove i vostri padri mi tentarono, fecer prova di 
me, e videro le mie opere, lo spazio di 
quarant’anni. 

Perciò, io mi recai a noia quella generazione, e 
dissi: Sempre errano del cuore; ed anche non hanno 
conosciute le mie vie; 

talchè giurai nell’ira mia: Se giammai entrano 
nel mio riposo. 

Guardate, fratelli, che talora non vi sia in alcun 
di voi un cuor malvagio d’incredulità, per 
ritrarvi dall’Iddio vivente. 

Anzi esortatevi gli uni gli altri tuttodì, mentre 
è nominato quest’oggi, acciocchè niun di voi 
sia indurato per inganno del peccato. 

Poichè noi siamo stati fatti partecipi di Cristo, 
se pur riteniamo fermo infino al fine il principio 
della nostra sussistenza. 

Mentre ci è detto: Oggi, se udite la sua voce, 
non indurate i cuori vostri, come nel dì della 
ribellione. 

Perciocchè chi, avendola udita, si ribellò? Non 
furono eglino già tutti quelli ch’erano usciti 
d’Egitto per opera di Mosè? 

Ora, chi furon coloro ch’egli si recò a noia lo 
spazio di quarant’anni? non furono eglino coloro 
che peccarono, i cui corpi caddero nel deserto? 

Ed a’ quali giurò egli che non entrerebbero nel 
suo riposo, se non a quelli che furono increduli? 

E noi vediamo che per l’incredulità non vi 
poterono entrare. 

Temiamo adunque che talora, poichè vi resta una 
promessa d’entrar nel riposo d’esso, alcun di 
voi non paia essere stato lasciato addietro. 

Poichè è stato evangelizzato a noi ancora, come 
a coloro; ma la parola della predicazione non 
giovò loro nulla, non essendo incorporata per la 
fede in coloro che l’aveano udita. 

Perciocchè noi, che abbiam creduto, entriamo nel 
riposo siccome egli disse: Talchè io giurai 
nell’ira mia: Se giammai entrano nel mio riposo; 
e questo disse benchè le sue opere fossero 
compiute fin dalla fondazione del mondo. 

Poichè egli ha in un certo luogo detto del 
settimo giorno: E Iddio si riposò al settimo 
giorno da tutte le opere sue. 

E in questo luogo egli dice ancora: Se giammai 
entrano nel mio riposo. 

Poichè dunque resta che alcuni entrino in esso, e 
quelli a cui fu prima evangelizzato per 
incredulità non vi entrarono, 

egli determina di nuovo un giorno: Oggi, in 
Davide, dicendo, dopo cotanto tempo, come s’è 
già detto: Oggi, se udite la sua voce, non 
indurate i cuori vostri. 

Perciocchè, se Giosuè li avesse messi nel 
riposo, Iddio non avrebbe dipoi parlato d’altro 
giorno. 

Egli resta adunque un riposo di sabato al popolo 
di Dio. 

Perciocchè colui che entra nel riposo d’esso si 
riposa anch’egli dalle sue opere, come Iddio 
dalle sue. 

Studiamoci adunque d’entrare in quel riposo, 
acciocchè niuno cada per un medesimo esempio 
d’incredulità. 

Perciocchè la parola di Dio è viva, ed efficace, 
e vie più acuta che qualunque spada a due tagli; 
e giunge fino alla divisione dell’anima e dello 
spirito, e delle giunture e delle midolle; ed è 
giudice de’ pensieri e delle intenzioni del 
cuore. 

E non vi è creatura alcuna occulta davanti a 
colui al quale abbiamo da render ragione; anzi 
tutte le cose son nude e scoperte agli occhi suoi. 

AVENDO adunque un gran sommo sacerdote, ch’è 
entrato ne’ cieli, Gesù, il Figliuol di Dio, 
riteniamo fermamente la professione della nostra 
fede. 

Perciocchè noi non abbiamo un sommo sacerdote, 
che non possa compatire alle nostre infermità; 
anzi, che è stato tentato in ogni cosa 
simigliantemente, senza peccato. 

Accostiamoci adunque con confidanza al trono della 
grazia, acciocchè otteniamo misericordia, e 
troviamo grazia, per soccorso opportuno. 

Perciocchè ogni sommo sacerdote, assunto 
d’infra gli uomini, è costituito per gli 
uomini, nelle cose appartenenti a Dio, acciocchè 
offerisca offerte e sacrificii per li peccati; 

potendo aver convenevol compassione degli 
ignoranti, ed erranti; poichè egli stesso ancora 
è circondato d’infermità. 

E per esse infermità è obbligato d’offerir 
sacrificii per li peccati, così per sè stesso, 
come per lo popolo. 

E niuno si prende da sè stesso quell’onore; ma 
colui l’ha, ch’è chiamato da Dio, come 
Aaronne. 

Così ancora Cristo non si è glorificato sè 
stesso, per esser fatto sommo sacerdote; ma colui 
l’ha glorificato, che gli ha detto: Tu sei il 
mio Figliuolo, oggi io ti ho generato. 

Siccome ancora altrove dice: Tu sei sacerdote in 
eterno, secondo l’ordine di Melchisedec. 

Il quale a’ giorni della sua carne, avendo, con 
gran grido, e lagrime, offerte orazioni e 
supplicazioni, a colui che lo poteva salvar da 
morte; ed essendo stato esaudito per la sua 
pietà; 

benchè fosse Figliuolo, pur dalle cose che 
sofferse imparò l’ubbidienza. 

Ed essendo stato appieno consacrato, è stato 
fatto cagione di salute eterna a tutti coloro che 
gli ubbidiscono; 

essendo nominato da Dio sommo sacerdote, secondo 
l’ordine di Melchisedec. 

Del quale abbiamo a dir cose assai, e malagevoli a 
dichiarar con parole; perciocchè voi siete 
divenuti tardi d’orecchi. 

Poichè, là dove voi dovreste esser maestri, 
rispetto al tempo, avete di nuovo bisogno che vi 
s’insegnino quali sieno gli elementi del 
principio degli oracoli di Dio; e siete venuti a 
tale, che avete bisogno di latte, e non di cibo 
sodo. 

Perciocchè, chiunque usa il latte non ha ancora 
l’uso della parola della giustizia; poichè egli 
è un piccolo fanciullo. 

Ma il cibo sodo è per i compiuti, i quali, per 
l’abitudine, hanno i sensi esercitati a 
discernere il bene ed il male. 

Perciò, lasciata la parola del principio di 
Cristo, tendiamo alla perfezione, non ponendo di 
nuovo il fondamento del rinunziamento alla opere 
morte, e della fede in Dio; 

e della dottrina de’ battesimi, e 
dell’imposizione delle mani, e della risurrezion 
de’ morti, e del giudicio eterno. 

E ciò faremo, se Iddio lo permette. 

Perciocchè egli è impossibile, che coloro che 
sono stati una volta illuminati, e che hanno 
gustato il dono celeste, e sono stati fatti 
partecipi dello Spirito Santo; 

ed hanno gustata la buona parola di Dio, e le 
potenze del secolo a venire; 

se cadono, sieno da capo rinnovati a ravvedimento; 
poichè di nuovo crocifiggono a sè stessi il 
Figliuol di Dio, e lo espongono ad infamia. 

Perciocchè la terra, che beve la pioggia che 
viene spesse volte sopra essa, e produce erba 
comoda a coloro da’ quali altresì è coltivata, 
riceve benedizione da Dio. 

Ma quella che porta spine e triboli, è riprovata, 
e vicina a maledizione; la cui fine è d’essere 
arsa. 

Ora, diletti, noi ci persuadiamo di voi cose 
migliori, e che attengono alla salute; benchè 
parliamo in questa maniera. 

Perciocchè Iddio non è ingiusto, per dimenticar 
l’opera vostra, e la fatica della carità che 
avete mostrata inverso il suo nome, avendo 
ministrato, e ministrando ancora a’ santi. 

Ma desideriamo che ciascun di voi mostri infino al 
fine il medesimo zelo, alla piena certezza della 
speranza; 

acciocchè non diveniate lenti; anzi siate 
imitatori di coloro che per fede e pazienza, 
eredano le promesse. 

Perciocchè, facendo Iddio le promesse ad 
Abrahamo, perchè non potea giurare per alcun 
maggiore, giurò per sè stesso; 

dicendo: Certo, io ti benedirò, e ti 
moltiplicherò grandemente. 

E così egli, avendo aspettato con pazienza, 
ottenne la promessa. 

Perciocchè gli uomini giurano bene per un 
maggiore, e pure il giuramento è per loro suprema 
conferma in ogni contesa. 

Secondo ciò, volendo Iddio vie maggiormente 
dimostrare agli eredi della promessa come il suo 
consiglio è immutabile, intervenne con 
giuramento. 

Acciocchè, per due cose immutabili, nelle quali 
egli è impossibile che Iddio abbia mentito, 
abbiamo ferma consolazione, noi, che ci siamo 
rifugiati in lui, per ottener la speranza 
propostaci. 

La quale noi abbiamo, a guisa d’ancora sicura e 
ferma dell’anima, e che entra fino al didentro 
della cortina; 

dov’è entrato per noi, come precursore, Gesù, 
fatto in eterno sommo sacerdote, secondo 
l’ordine di Melchisedec. 

PERCIOCCHÈ, questo Melchisedec era re di Salem, 
sacerdote dell’Iddio Altissimo; il quale venne 
incontro ad Abrahamo, che ritornava dalla 
sconfitta dei re, e lo benedisse; 

al quale ancora Abrahamo diede per parte sua la 
decima d’ogni cosa. E prima è interpretato: Re 
di giustizia; e poi ancora egli è nominato: Re di 
Salem, cioè: Re di pace; 

senza padre, senza madre, senza genealogia; non 
avendo nè principio di giorni, nè fin di vita; 
anzi, rappresentato simile al Figliuol di Dio, 
dimora sacerdote in perpetuo. 

Ora, considerate quanto grande fu costui, al quale 
Abrahamo il patriarca diede la decima delle 
spoglie. 

Or quelli, d’infra i figliuoli di Levi, i quali 
ottengono il sacerdozio, hanno bene il 
comandamento, secondo la legge, di prender le 
decime dal popolo, cioè dai lor fratelli, benchè 
sieno usciti de’ lombi di Abrahamo. 

Ma quel che non trae il suo legnaggio da loro 
decimò Abrahamo, e benedisse colui che avea le 
promesse. 

Ora, fuor d’ogni contradizione, ciò che è 
minore è benedetto da ciò che è più 
eccellente. 

Oltre a ciò, qui son gli uomini mortali che 
prendono le decime; ma là le prende colui di cui 
è testimoniato che egli vive. 

E per dir così, in Abrahamo fu decimato Levi 
stesso, che prende le decime. 

Perchè egli era ancora ne’ lombi del padre, 
quando Melchisedec l’incontrò. 

Se adunque la perfezione era per il sacerdozio 
levitico poichè in su quello fu data la legge al 
popolo, che era egli più bisogno che sorgesse un 
altro sacerdote secondo l’ordine di Melchisedec, 
e che non fosse nominato secondo l’ordine 
d’Aaronne? 

Perciocchè, mutato il sacerdozio, di necessità 
si fa ancor mutazione di legge. 

Imperocchè colui, al cui riguardo queste cose son 
dette, è stato d’un’altra tribù, della quale 
niuno vacò mai all’altare. 

Poichè egli è notorio che il Signor nostro è 
uscito di Giuda, per la qual tribù Mosè non 
disse nulla del sacerdozio. 

E ciò è ancora vie più manifesto, poichè sorge 
un altro sacerdote alla somiglianza di 
Melchisedec. 

Il quale, non secondo una legge di comandamento 
carnale, è stato fatto sacerdote; ma secondo una 
virtù di vita indissolubile. 

Perciocchè egli testifica: Tu sei sacerdote in 
eterno, secondo l’ordine di Melchisedec. 

Certo v’ha annullamento del comandamento 
precedente, per la sua debolezza, ed inutilità. 

Poichè la legge non ha compiuto nulla; e v’ha 
d’altra parte introduzione d’una migliore 
speranza, per la quale ci accostiamo a Dio. 

Ed anche, in quanto che ciò non si è fatto senza 
giuramento; perciocchè quelli sono stati fatti 
sacerdoti senza giuramento. 

Ma questo con giuramento; per colui che gli dice: 
Il Signore ha giurato, e non se ne pentirà: Tu 
sei sacerdote in eterno, secondo l’ordine di 
Melchisedec. 

D’un patto cotanto più eccellente è stato 
fatto Gesù mallevadore. 

Oltre a ciò, coloro sono stati fatti sacerdoti 
più in numero; perciocchè per la morte erano 
impediti di durare. 

Ma costui, perciocchè dimora in eterno, ha un 
sacerdozio che non trapassa ad un altro. 

Laonde ancora può salvare appieno coloro, i quali 
per lui si accostano a Dio, vivendo sempre, per 
interceder per loro. 

Perciocchè a noi conveniva un tal sommo 
sacerdote, che fosse santo, innocente, immacolato, 
separato da’ peccatori, e innalzato di sopra 
a’ cieli. 

Il qual non abbia ogni dì bisogno, come que’ 
sommi sacerdoti, d’offerir sacrificii, prima per 
i suoi propri peccati, poi per quelli del popolo; 
poichè egli ha fatto questo una volta, avendo 
offerto sè stesso. 

Perciocchè la legge costituisce sommi sacerdoti 
uomini, che hanno infermità; ma la parola del 
giuramento fatto dopo la legge costituisce il 
Figliuolo, che è stato appieno consacrato in 
eterno. 

ORA, fra le cose suddette, il principal capo è: 
che noi abbiamo un sommo sacerdote, il qual si è 
posto a sedere alla destra del trono della 
Maestà, ne’ cieli; 

ministro del santuario, e del vero tabernacolo, il 
quale il Signore ha piantato, e non un uomo. 

Perciocchè ogni sommo sacerdote è costituito per 
offerir doni, e sacrificii; laonde è necessario 
che costui ancora abbia qualche cosa da offerire. 

Ora, se egli fosse sopra la terra, non sarebbe 
neppure sacerdote, essendovi ancora i sacerdoti 
che offeriscon le offerte secondo la legge; 

i quali servono alla rappresentazione ed 
all’ombra delle cose celesti; siccome fu da Dio 
detto a Mosè, che dovea compiutamente fabbricare 
il tabernacolo: Ora, guarda, diss’egli, che tu 
faccia ogni cosa secondo la forma, che ti è stata 
mostrata sul monte. 

Ma ora Cristo ha ottenuto un tanto più eccellente 
ministerio, quanto egli è mediatore d’un patto 
migliore, fermato in su migliori promesse. 

Poichè, se quel primo fosse stato senza difetto, 
non si sarebbe cercato luogo ad un secondo. 

Perciocchè Iddio, querelandosi di loro, dice: 
Ecco, i giorni vengono, dice il Signore, ch’io 
fermerò con la casa d’Israele, e con la casa di 
Giuda, un patto nuovo. 

Non secondo il patto ch’io feci co’ padri 
loro, nel giorno ch’io li presi per la mano, per 
trarli fuor del paese di Egitto; poichè essi non 
hanno perseverato nel mio patto; onde io li ho 
rigettati, dice il Signore. 

Perciocchè questo sarà il patto ch’io farò 
con la casa d’Israele, dopo que’ giorni, dice 
il Signore: Io porrò le mie leggi nella mente 
loro, e le scriverò sopra i lor cuori; e sarò 
loro Dio, ed essi mi saranno popolo. 

E non insegneranno ciascuno il suo prossimo, e 
ciascuno il suo fratello, dicendo: Conosci il 
Signore; perciocchè tutti mi conosceranno, dal 
minore al maggior di loro. 

Perciocchè io perdonerò loro le loro iniquità, 
e non mi ricorderò più de’ lor peccati, e 
de’ lor misfatti. 

Dicendo un nuovo patto, egli ha anticato il 
primiero; or quello ch’è anticato, ed 
invecchia, è vicino ad essere annullato. 

IL primo patto adunque ebbe anche esso degli 
ordinamenti del servigio divino, e il santuario 
terreno. 

Perciocchè il primo tabernacolo fu fabbricato, 
nel quale era il candelliere, e la tavola, e la 
presentazione de’ pani; il quale è detto: Il 
Luogo santo. 

E dopo la seconda cortina, v’era il tabernacolo, 
detto: Il Luogo santissimo; 

dov’era un turibolo d’oro, e l’arca del 
patto, coperta d’oro d’ogn’intorno; nel 
quale era ancora il vaso d’oro dove era la 
manna, e la verga d’Aaronne, ch’era 
germogliata, e le tavole del patto. 

E di sopra ad essa arca, i cherubini della gloria, 
che adombravano il propiziatorio; delle quali cose 
non è da parlare ora a parte a parte. 

Or essendo queste cose composte in questa maniera, 
i sacerdoti entrano bene in ogni tempo nel primo 
tabernacolo, facendo tutte le parti del servigio 
divino. 

Ma il solo sommo sacerdote entra nel secondo una 
volta l’anno, non senza sangue, il quale egli 
offerisce per sè stesso, e per gli errori del 
popolo. 

Lo Spirito Santo dichiarava con questo: che la via 
del santuario non era ancora manifestata, mentre 
il primo tabernacolo ancora sussisteva. 

Il quale è una figura corrispondente al tempo 
presente, durante il quale si offeriscono doni e 
sacrificii, che non possono appieno purificare, 
quanto è alla coscienza, colui che fa il servigio 
divino; 

essendo cose, che consistono solo in cibi, e 
bevande, e in varii lavamenti, ed ordinamenti per 
la carne; imposte fino al tempo della riforma. 

Ma Cristo, sommo sacerdote de’ futuri beni, 
essendo venuto, per mezzo del tabernacolo che è 
maggiore e più perfetto, non fatto con mano, 
cioè non di questa creazione; 

e non per sangue di becchi e di vitelli; ma per lo 
suo proprio sangue, è entrato una volta nel 
santuario, avendo acquistata una redenzione 
eterna. 

Perciocchè, se il sangue de’ tori e de’ 
becchi, e la cenere della giovenca, sparsa sopra i 
contaminati, santifica alla purità della carne; 

quanto più il sangue di Cristo, il quale per lo 
Spirito eterno ha offerto sè stesso puro d’ogni 
colpa a Dio, purificherà egli la vostra coscienza 
dalle opere morte, per servire all’Iddio 
vivente? 

E perciò egli è mediatore del nuovo testamento; 
acciocchè, essendo intervenuta la morte per lo 
pagamento delle trasgressioni state sotto il primo 
testamento, i chiamati ricevano la promessa della 
eterna eredità. 

Poichè, dov’è testamento, è necessario che 
intervenga la morte del testatore. 

Perciocchè il testamento è fermo dopo la morte; 
poichè non vale ancora mentre vive il testatore. 

Laonde la dedicazione del primo non fu fatta senza 
sangue. 

Perciocchè, dopo che tutti i comandamenti, 
secondo la legge, furono da Mosè stati 
pronunziati a tutto il popolo; egli, preso il 
sangue de’ vitelli e de’ becchi, con acqua, e 
lana tinta in iscarlatto, ed isopo, ne spruzzò il 
libro stesso, e tutto il popolo; 

dicendo: Questo è il sangue del patto, che Iddio 
ha ordinato esservi presentato. 

Parimente ancora con quel sangue spruzzò il 
tabernacolo, e tutti gli arredi del servigio 
divino. 

E presso che ogni cosa si purifica con sangue, 
secondo la legge; e senza spargimento di sangue 
non si fa remissione. 

Egli era adunque necessario, poichè le cose 
rappresentanti quelle che son ne’ cieli sono 
purificate con queste cose; che anche le celesti 
stesse lo fossero con sacrificii più eccellenti 
di quelli. 

Poichè Cristo non è entrato in un santuario 
fatto con mano, figura del vero; ma nel cielo 
stesso, per comparire ora davanti alla faccia di 
Dio per noi. 

E non acciocchè offerisca più volte sè stesso, 
siccome il sommo sacerdote entra ogni anno una 
volta nel santuario con sangue che non è il suo. 

Altrimenti gli sarebbe convenuto soffrir più 
volte dalla fondazione del mondo; ma ora, una 
volta, nel compimento de’ secoli, è apparito 
per annullare il peccato, per lo sacrificio di sè 
stesso. 

E come agli uomini è imposto di morire una volta, 
e dopo ciò è il giudicio; 

così ancora Cristo, essendo stato offerto una 
volta, per levare i peccati di molti, la seconda 
volta apparirà non più per espiare il peccato, 
ma a salute a coloro che l’aspettano. 

Perciocchè la legge, avendo l’ombra de’ 
futuri beni, non l’immagine viva stessa delle 
cose, non può giammai, per que’ sacrificii che 
sono gli stessi ogni anno, i quali son del 
continuo offerti, santificar quelli che si 
accostano all’altare. 

Altrimenti, sarebber restati d’essere offerti; 
perciocchè coloro che fanno il servigio divino, 
essendo una volta purificati, non avrebbero più 
avuta alcuna coscienza di peccati. 

Ma per essi si fa ogni anno rammemorazion dei 
peccati. 

Perciocchè egli è impossibile che il sangue di 
tori e di becchi, tolga i peccati. 

Perciò, entrando egli nel mondo, dice: Tu non hai 
voluto sacrificio, nè offerta; ma tu mi hai 
apparecchiato un corpo. 

Tu non hai gradito olocausti, nè sacrificii per 
lo peccato. 

Allora io ho detto: Ecco, io vengo; egli è 
scritto di me nel rotolo del libro; io vengo per 
fare, o Dio, la tua volontà. 

Avendo detto innanzi: Tu non hai voluto, nè 
gradito sacrificio, nè offerta, nè olocausti, 
nè sacrificio per lo peccato i quali si 
offeriscono secondo la legge, 

egli aggiunge: Ecco, io vengo, per fare, o Dio, la 
tua volontà. Egli toglie il primo, per istabilire 
il secondo. 

E per questa volontà siamo santificati, noi che 
lo siamo per l’offerta del corpo di Gesù 
Cristo, fatta una volta. 

E oltre a ciò, ogni sacerdote è in piè ogni 
giorno ministrando, ed offerendo spesse volte i 
medesimi sacrificii, i quali giammai non possono 
togliere i peccati. 

Ma esso, avendo offerto un unico sacrificio per li 
peccati, si è posto a sedere in perpetuo alla 
destra di Dio; 

nel rimanente, aspettando finchè i suoi nemici 
sieno posti per iscannello de’ suoi piedi. 

Poichè per un’unica offerta, egli ha in 
perpetuo appieno purificati coloro che sono 
santificati. 

Or lo Spirito Santo ancora ce lo testifica; 
perciocchè, dopo avere innanzi detto: 

Quest’è il patto, che io farò con loro dopo 
que’ giorni; il Signore dice: Io metterò le mie 
leggi ne’ loro cuori, e le scriverò nelle lor 
menti. 

E non mi ricorderò più de’ lor peccati, nè 
delle loro iniquità. 

Ora, dov’è remissione di queste cose, non vi è 
più offerta per lo peccato. 

AVENDO adunque, fratelli, libertà d’entrare nel 
santuario, in virtù del sangue di Gesù, 

che è la via recente, e vivente, la quale egli ci 
ha dedicata, per la cortina, cioè per la sua 
carne, 

ed un sommo sacerdote sopra la casa di Dio, 

accostiamoci con un vero cuore, in piena certezza 
di fede, avendo i cuori cospersi e netti di mala 
coscienza, e il corpo lavato d’acqua pura. 

Riteniamo ferma la confessione della nostra 
speranza; perciocchè fedele è colui che ha fatte 
le promesse. 

E prendiam guardia gli uni agli altri, per 
incitarci a carità, ed a buone opere; 

non abbandonando la comune nostra raunanza, come 
alcuni son usi di fare; ma esortandoci gli uni gli 
altri; e tanto più, che voi vedete approssimarsi 
il giorno. 

Perciocchè, se noi pecchiamo volontariamente, 
dopo aver ricevuta la conoscenza della verità, ei 
non vi resta più sacrificio per i peccati; 

ma una spaventevole aspettazione di giudizio, ed 
una infocata gelosia, che divorerà gli avversari. 

Se alcuno ha rotta la legge di Mosè, muore senza 
misericordia, in sul dire di due o tre testimoni. 

Di quanto peggior supplicio stimate voi che sarà 
reputato degno colui che avrà calpestato il 
Figliuol di Dio, ed avrà tenuto per profano il 
sangue del patto, col quale è stato santificato; 
ed avrà oltraggiato lo Spirito della grazia? 

Poichè noi sappiamo chi è colui che ha detto: A 
me appartiene la vendetta, io farò la 
retribuzione, dice il Signore. E altrove: Il 
Signore giudicherà il suo popolo. 

Egli è cosa spaventevole di cader nelle mani 
dell’Iddio vivente. 

Ora, ricordatevi de’ giorni di prima, ne’ 
quali, dopo essere stati illuminati, voi avete 
sostenuto un gran combattimento di sofferenze; 

parte, messi in ispettacolo per vituperii e 
tribolazioni; parte ancora, essendo fatti compagni 
di coloro che erano in tale stato. 

Poichè avete ancora patito meco ne’ miei 
legami, ed avete ricevuta con allegrezza la 
ruberia de’ vostri beni, sapendo che avete una 
sostanza ne’ cieli, che è migliore e 
permanente. 

Non gettate adunque via la vostra franchezza, la 
quale ha gran retribuzione. 

Perciocchè voi avete bisogno di pazienza; 
acciocchè, avendo fatta la volontà di Dio, 
otteniate la promessa. 

Imperocchè, fra qui e ben poco tempo, colui che 
deve venire verrà, e non tarderà. 

E il giusto viverà per fede; ma se egli si 
sottrae, l’anima mia non lo gradisce. 

Ora, quant’è a noi, non siamo da sottrarci, a 
perdizione; ma da credere, per far guadagno 
dell’anima. 

OR la fede è una sussistenza delle cose che si 
sperano, ed una dimostrazione delle cose che non 
si veggono. 

Perciocchè per essa fu resa testimonianza agli 
antichi. 

Per fede intendiamo che i secoli sono stati 
composti per la parola di Dio; sì che le cose che 
si vedono non sono state fatte di cose apparenti. 

Per fede Abele offerse a Dio sacrificio più 
eccellente che Caino; per la quale fu testimoniato 
ch’egli era giusto, rendendo Iddio testimonianza 
delle sue offerte; e per essa, dopo esser morto, 
parla ancora. 

Per fede Enoc fu trasportato, per non veder la 
morte, e non fu trovato; perciocchè Iddio 
l’avea trasportato; poichè, avanti ch’egli 
fosse trasportato, fu di lui testimoniato 
ch’egli era piaciuto a Dio. 

Ora, senza fede, è impossibile di piacergli; 
perciocchè colui che si accosta a Dio deve 
credere ch’egli è, e che egli è premiatore di 
coloro che lo ricercano. 

Per fede Noè, ammonito per oracolo delle cose che 
non si vedevano ancora, avendo temuto, fabbricò, 
per la salvazione della sua famiglia, l’arca, 
per la quale egli condannò il mondo, e fu fatto 
erede della giustizia ch’è secondo la fede. 

Per fede Abrahamo, essendo chiamato, ubbidì, per 
andarsene al luogo che egli avea da ricevere in 
eredità; e partì, non sapendo dove si andasse. 

Per fede Abrahamo dimorò nel paese della 
promessa, come in paese strano, abitando in tende, 
con Isacco, e Giacobbe, coeredi della stessa 
promessa. 

Perciocchè egli aspettava la città che ha i 
fondamenti, e il cui architetto e fabbricatore è 
Iddio. 

Per fede ancora Sara stessa, essendo sterile, 
ricevette forza da concepir seme, e partorì fuor 
d’età; perciocchè reputò fedele colui che 
avea fatta la promessa. 

Perciò ancora da uno, e quello già ammortato, 
son nati discendenti, in moltitudine come le 
stelle del cielo, e come le rena innumerabile che 
è lungo il lito del mare. 

In fede son morti tutti costoro, non avendo 
ricevute le cose promesse; ma, avendole vedute di 
lontano, e credutele, e salutatele; ed avendo 
confessato ch’erano forestieri, e pellegrini 
sopra la terra. 

Poichè coloro che dicono tali cose dimostrano che 
cercano una patria. 

Che se pur si ricordavano di quella onde erano 
usciti, certo avean tempo da ritornarvi. 

Ma ora ne desiderano una migliore, cioè, la 
celeste; perciò, Iddio non si vergogna di loro, 
d’esser chiamato lor Dio; poichè egli ha loro 
preparata una città. 

Per fede Abrahamo, essendo provato, offerse 
Isacco; e colui che avea ricevute le promesse 
offerse il suo unigenito. 

Egli, dico, a cui era stato detto: In Isacco ti 
sarà nominata progenie. 

Avendo fatta ragione che Iddio era potente 
eziandio da suscitarlo da’ morti; onde ancora 
per similitudine lo ricoverò. 

Per fede Isacco benedisse Giacobbe ed Esaù, 
intorno a cose future. 

Per fede Giacobbe, morendo, benedisse ciascuno 
de’ figliuoli di Giuseppe; e adorò, appoggiato 
sopra la sommità del suo bastone. 

Per fede Giuseppe, trapassando, fece menzione 
dell’uscita de’ figliuoli d’Israele, e diede 
ordine intorno alle sue ossa. 

Per fede Mosè, essendo nato, fu nascosto da suo 
padre e da sua madre, lo spazio di tre mesi; 
perciocchè vedevano il fanciullo bello; e non 
temettero il comandamento del re. 

Per fede Mosè, essendo divenuto grande, rifiutò 
d’esser chiamato figliuolo della figliuola di 
Faraone; 

eleggendo innanzi d’essere afflitto col popol di 
Dio, che d’aver per un breve tempo godimento di 
peccato; 

avendo reputato il vituperio di Cristo ricchezza 
maggiore de’ tesori di Egitto; perciocchè egli 
riguardava alla rimunerazione. 

Per fede lasciò l’Egitto, non avendo temuta 
l’ira del re; perciocchè egli stette costante, 
come veggendo l’invisibile. 

Per fede fece la pasqua, e lo spruzzamento del 
sangue; acciocchè colui che distruggeva i 
primogeniti non toccasse gli Ebrei. 

Per fede passarono il Mar rosso, come per 
l’asciutto; il che tentando fare gli Egizi, 
furono abissati. 

Per fede caddero le mura di Gerico, essendo state 
circuite per sette giorni. 

Per fede Raab, la meretrice, avendo accolte le 
spie in pace, non perì con gli increduli. 

E che dirò io di più? poichè il tempo mi 
verrebbe meno, se imprendessi a raccontar di 
Gedeone, e di Barac, e di Sansone, e di Iefte, e 
di Davide, e di Samuele, e de’ profeti. 

I quali per fede vinsero regni, operarono 
giustizia, ottennero promesse, turarono le gole 
de’ leoni, 

spensero la forza del fuoco, scamparono i tagli 
delle spade, guarirono d’infermità, divennero 
forti in guerra, misero in fuga i campi degli 
stranieri. 

Le donne ricuperarono per risurrezione i lor 
morti; ed altri furon fatti morire di battiture, 
non avendo accettata la liberazione, per ottenere 
una migliore risurrezione. 

Altri ancora provarono scherni e flagelli; ed 
anche legami e prigione. 

Furon lapidati, furon segati, furon tentati; 
morirono uccisi con la spada, andarono attorno in 
pelli di pecore e di capre; bisognosi, afflitti, 

maltrattati de’ quali non era degno il mondo, 
erranti in deserti, e monti, e spelonche, e nelle 
grotte della terra. 

E pur tutti costoro, alla cui fede la scrittura 
rende testimonianza, non ottennero la promessa. 

Avendo Iddio provveduto qualche cosa di meglio per 
noi, acciocchè non pervenissero al compimento 
senza noi. 

PERCIÒ, ancor noi, avendo intorno a noi un 
cotanto nuvolo di testimoni, deposto ogni fascio, 
e il peccato che è atto a darci impaccio, 
corriamo con perseveranza il palio propostoci, 

riguardando a Gesù, capo, e compitor della fede; 
il quale, per la letizia che gli era posta 
innanzi, sofferse la croce, avendo sprezzato il 
vituperio; e si è posto a sedere alla destra del 
trono di Dio. 

Perciocchè, considerate attentamente chi è colui 
che sostenne una tal contradizione de’ peccatori 
contro a sè; acciocchè, venendo meno 
nell’animo, non siate sopraffatti. 

Voi non avete ancora contrastato fino al sangue, 
combattendo contro al peccato. 

Ed avete dimenticata l’esortazione, che vi parla 
come a figliuoli: Figliuol mio, non far poca stima 
del castigamento del Signore, e non perdere animo, 
quando tu sei da lui ripreso. 

Perciocchè il Signore castiga chi egli ama, e 
flagella ogni figliuolo ch’egli gradisce. 

Se voi sostenete il castigamento, Iddio si 
presenta a voi come a figliuoli; perciocchè, 
quale è il figliuolo, che il padre non castighi? 

Che se siete senza castigamento, del qual tutti 
hanno avuta la parte loro, voi siete dunque 
bastardi, e non figliuoli. 

Oltre a ciò, ben abbiamo avuti per castigatori i 
padri della nostra carne, e pur li abbiam 
riveriti; non ci sottoporremo noi molto più al 
Padre degli spiriti, e viveremo? 

Poichè quelli, per pochi giorni, come parea loro, 
ci castigavano; ma questo ci castiga per util 
nostro, acciocchè siamo partecipi della sua 
santità. 

Or ogni castigamento par bene per l’ora presente 
non esser d’allegrezza anzi di tristizia; ma poi 
rende un pacifico frutto di giustizia a quelli che 
sono stati per esso esercitati. 

PERCIÒ, ridirizzate le mani rimesse, e le 
ginocchia vacillanti. 

E fate diritti sentieri a’ piedi vostri; 
acciocchè ciò che è zoppo non si smarrisca 
dalla via, anzi più tosto sia risanato. 

Procacciate pace con tutti, e la santificazione, 
senza la quale niuno vedrà il Signore. 

Prendendo guardia che niuno scada dalla grazia di 
Dio; che radice alcuna d’amaritudine, 
germogliando in su, non vi turbi; e che per essa 
molti non sieno infetti. 

Che niuno sia fornicatore, o profano, come Esaù, 
il quale, per una vivanda, vendette la sua ragione 
di primogenitura. 

Poichè voi sapete che anche poi appresso, volendo 
eredar la benedizione, fu riprovato; perciocchè 
non trovò luogo a pentimento, benchè richiedesse 
quella con lagrime. 

Imperocchè voi non siete venuti al monte che si 
toccava con la mano, ed al fuoco acceso, ed al 
turbo, ed alla caligine, ed alla tempesta; 

ed al suon della tromba, ed alla voce delle 
parole, la quale coloro che l’udirono richiesero 
che non fosse loro più parlato. 

Perciocchè non potevano portare ciò che era 
ordinato: che se pure una bestia toccasse il 
monte, fosse lapidata o saettata. 

E tanto era spaventevole ciò che appariva Mosè 
disse: Io son tutto spaventato e tremante. 

Anzi voi siete venuti al monte di Sion, ed alla 
Gerusalemme celeste, che è la città dell’Iddio 
vivente; ed alle migliaia degli angeli; 

all’universal raunanza, ed alla chiesa de’ 
primogeniti scritti ne’ cieli; e a Dio, giudice 
di tutti; ed agli spiriti de’ giusti compiuti. 

Ed a Gesù mediatore del nuovo patto; ed al sangue 
dello spargimento, che pronunzia cose migliori che 
quello di Abele. 

Guardate che non rifiutiate colui che parla; 
perciocchè, se quelli non iscamparono, avendo 
rifiutato colui che rendeva gli oracoli sopra la 
terra; quanto meno scamperemo noi, se rifiutiamo 
colui che parla dal cielo? 

La cui voce allora commosse la terra; ma ora egli 
ha dinunziato, dicendo: Ancora una volta io 
commoverò, non sol la terra, ma ancora il cielo. 

Or quello: Ancora una volta, significa il 
sovvertimento delle cose commosse, come essendo 
state fatte; acciocchè quelle che non si 
commovono dimorino ferme. 

Perciocchè, ricevendo il regno che non può esser 
commosso riteniamo la grazia, per la quale 
serviamo gratamente a Dio, con riverenza, e 
timore. 

Perciocchè anche l’Iddio nostro è un fuoco 
consumante. 

L’amor fraterno dimori fra voi. Non dimenticate 
l’ospitalità; 

perciocchè per essa alcuni albergarono già degli 
angeli, senza saperlo. 

Ricordatevi de’ prigioni, come essendo lor 
compagni di prigione; di quelli che sono afflitti, 
come essendo ancora voi nel corpo. 

Il matrimonio e il letto immacolato sia onorevole 
fra tutti; ma Iddio giudicherà i fornicatori e 
gli adulteri. 

Sieno i costumi vostri senza avarizia, essendo 
contenti delle cose presenti; perciocchè egli 
stesso ha detto: Io non ti lascerò, e non ti 
abbandonerò. 

Talchè possiam dire in confidanza: Il Signore è 
il mio aiuto; ed io non temerò ciò che mi può 
far l’uomo. 

Ricordatevi de’ vostri conduttori, i quali vi 
hanno annunziata la parola di Dio; la cui fede 
imitate, considerando la fine della loro condotta. 

Gesù Cristo è lo stesso ieri, ed oggi, e in 
eterno. 

Non siate trasportati qua e là per varie e strane 
dottrine; perciocchè egli è bene che il cuor sia 
stabilito per grazia, non per vivande; dalle quali 
non han ricevuto alcun giovamento coloro che sono 
andati dietro ad esse. 

Noi abbiamo un altare, del qual non hanno podestà 
di mangiar coloro che servono al tabernacolo. 

Perciocchè i corpi degli animali, il cui sangue 
è portato dal sommo sacerdote dentro al santuario 
per lo peccato, son arsi fuori del campo. 

Perciò ancora Gesù, acciocchè santificasse il 
popolo per lo suo proprio sangue, ha sofferto fuor 
della porta. 

Usciamo adunque a lui fuor del campo, portando il 
suo vituperio. 

Perciocchè noi non abbiam qui una città stabile, 
anzi ricerchiamo la futura. 

Per lui adunque offeriamo del continuo a Dio 
sacrificii di lode, cioè: il frutto delle labbra 
confessanti il suo nome. 

E non dimenticate la beneficenza, e di far parte 
agli altri dei vostri beni; poichè per tali 
sacrificii si rende servigio grato a Dio. 

Ubbidite a’ vostri conduttori, e sottomettetevi 
loro; perchè essi vegliano per le anime vostre, 
come avendone a render ragione; acciocchè 
facciano questo con allegrezza, e non sospirando; 
perciocchè quello non vi sarebbe d’alcun utile. 

Pregate per noi; perciocchè noi ci confidiamo 
d’aver buona coscienza, desiderando di condurci 
onestamente in ogni cosa. 

E vie più vi prego di far questo, acciocchè più 
presto io vi sia restituito. 

OR l’Iddio della pace, che ha tratto da’ morti 
il Signor nostro Gesù Cristo, il gran Pastor 
delle pecore, per il sangue del patto eterno, 

vi renda compiuti in ogni buona opera, per far la 
sua volontà, operando in voi ciò ch’è grato 
nel suo cospetto, per Gesù Cristo; al qual sia la 
gloria ne’ secoli de’ secoli. Amen. 

Ora, fratelli, comportate, vi prego, il 
ragionamento dell’esortazione; poichè io vi ho 
scritto brevemente. 

Sappiate che il fratel Timoteo è liberato; col 
quale, se viene tosto, vi vedrò. 

Salutate tutti i vostri conduttori, e tutti i 
santi. Quei d’Italia vi salutano. 

La grazia sia con tutti voi. Amen. 

GIACOMO, servitor di Dio, e del Signor Gesù 
Cristo, alle dodici tribù, che son nella 
dispersione; salute. 

REPUTATE compiuta allegrezza, fratelli miei, 
quando sarete caduti in diverse tentazioni; 

sapendo che la prova della vostra fede produce 
pazienza. 

Or abbia la pazienza un’opera compiuta; 
acciocchè voi siate compiuti ed intieri, non 
mancando di nulla. 

Che se alcun di voi manca di sapienza, chieggala a 
Dio, che dona a tutti liberalmente, e non fa onta, 
e gli sarà donata. 

Ma chieggala in fede, senza star punto in dubbio; 
perciocchè chi sta in dubbio è simile al fiotto 
del mare, agitato dal vento e dimenato. 

Imperocchè, non pensi già quel tal uomo di 
ricever nulla dal Signore; 

essendo uomo doppio di cuore, instabile in tutte 
le sue vie. 

Or il fratello che è in basso stato si glorii 
della sua altezza. 

E il ricco, della sua bassezza; perciocchè egli 
trapasserà come fior d’erba. 

Imperocchè, come quando è levato il sole con 
l’arsura, egli ha tosto seccata l’erba, e il 
suo fiore è caduto, e la bellezza della sua 
apparenza è perita, così ancora si appasserà il 
ricco nelle sue vie. 

Beato l’uomo che sopporta la tentazione; 
perciocchè, essendosi reso approvato, egli 
riceverà la corona della vita, la quale il 
Signore ha promessa a coloro che l’amano. 

Niuno, essendo tentato, dica: Io son tentato da 
Dio; poichè Iddio non può esser tentato di mali, 
e altresì non tenta alcuno. 

Ma ciascuno è tentato, essendo attratto e 
adescato dalla propria concupiscenza. 

Poi appresso, la concupiscenza, avendo conceputo, 
partorisce il peccato; e il peccato, essendo 
compiuto, genera la morte. 

Non errate, fratelli miei diletti: 

ogni buona donazione, ed ogni dono perfetto, è da 
alto, discendendo dal padre dei lumi, nel quale 
non vi è mutamento, nè ombra di cambiamento. 

Egli ci ha di sua volontà generati per la parola 
della verità, acciocchè siamo in certo modo le 
primizie delle sue creature. 

PERCIÒ, fratelli miei diletti, sia ogni uomo 
pronto all’udire, tardo al parlare, lento 
all’ira. 

Perciocchè l’ira dell’uomo non mette in opera 
la giustizia di Dio. 

Perciò, deposta ogni lordura, e feccia di 
malizia, ricevete con mansuetudine la parola 
innestata in voi, la quale può salvar le anime 
vostre. 

E siate facitori della parola, e non solo uditori; 
ingannando voi stessi. 

Perciocchè, se alcuno è uditor della parola, e 
non facitore, egli è simile ad un uomo che 
considera la sua natia faccia in uno specchio. 

Imperocchè, dopo ch’egli si è mirato, egli se 
ne va, e subito ha dimenticato quale egli fosse. 

Ma chi avrà riguardato bene addentro nella legge 
perfetta, che è la legge della libertà, e sarà 
perseverato; esso, non essendo uditore 
dimentichevole, ma facitor dell’opera, sarà 
beato nel suo operare. 

Se alcuno pare esser religioso fra voi, e non 
tiene a freno la sua lingua, ma seduce il cuor 
suo, la religion di quel tale è vana. 

La religione pura ed immacolata, dinanzi a Dio e 
Padre, è questa; visitar gli orfani, e le vedove, 
nelle loro afflizioni; e conservarsi puro dal 
mondo. 

FRATELLI miei, non abbiate la fede della gloria di 
Gesù Cristo, Signor nostro, con riguardi alle 
qualità delle persone. 

Perciocchè, se nella vostra raunanza entra un 
uomo con l’anel d’oro, in vestimento 
splendido; e v’entra parimente un povero, in 
vestimento sozzo; 

e voi riguardate a colui che porta il vestimento 
splendido, e gli dite: Tu, siedi qui 
onorevolmente; e al povero dite: Tu, stattene 
quivi in piè, o siedi qui sotto allo scannello 
de’ miei piedi; 

non avete voi fatta differenza in voi stessi? e 
non siete voi divenuti de’ giudici con malvagi 
pensieri? 

Ascoltate, fratelli miei diletti: non ha Iddio 
eletti i poveri del mondo, per esser ricchi in 
fede, ed eredi dell’eredità ch’egli ha 
promessa a coloro che l’amano? 

Ma voi avete disonorato il povero. I ricchi non 
son eglino quelli che vi tiranneggiano? non son 
eglino quelli che vi traggono alle corti? 

Non son eglino quelli che bestemmiano il buon 
nome, del quale voi siete nominati? 

Se invero voi adempiete la legge reale, secondo la 
scrittura: Ama il tuo prossimo, come te stesso, 
fate bene. 

Ma, se avete riguardo alla qualità delle persone, 
voi commettete peccato, essendo dalla legge 
convinti, come trasgressori. 

Perciocchè, chiunque avrà osservata tutta la 
legge, ed avrà fallito in un sol capo, è 
colpevole di tutti. 

Poichè colui che ha detto: Non commettere 
adulterio; ha ancor detto: Non uccidere; che se tu 
non commetti adulterio, ma uccidi, tu sei divenuto 
trasgressor della legge. 

Così parlate, e così operate, come avendo da 
esser giudicati per la legge della libertà. 

Perciocchè il giudicio senza misericordia sarà 
contro a colui che non avrà usata misericordia; e 
misericordia si gloria contro a giudicio. 

CHE utilità vi è, fratelli miei, se alcuno dice 
d’aver fede, e non ha opere? può la fede 
salvarlo? 

Che se un fratello, o sorella, son nudi, e 
bisognosi del nudrimento cotidiano; 

ed alcun di voi dice loro: Andatevene in pace, 
scaldatevi, e satollatevi; e voi non date loro i 
bisogni del corpo; qual pro fate loro? 

Così ancora la fede a parte, se non ha le opere, 
è per sè stessa morta. 

Anzi alcuno dirà; Tu hai la fede, ed io ho le 
opere; mostrami la tua fede senza le tue opere, ed 
io ti mostrerò la fede mia per le mie opere. 

Tu credi che Iddio è un solo; ben fai; i demoni 
lo credono anch’essi, e tremano. 

Ora, o uomo vano, vuoi tu conoscere che la fede 
senza le opere è morta? 

Non fu Abrahamo, nostro padre, giustificato per le 
opere, avendo offerto il suo figliuolo Isacco 
sopra l’altare? 

Tu vedi che la fede operava insieme con le opere 
d’esso, e che per le opere la fede fu compiuta. 

E fu adempiuta la scrittura, che dice: Ed Abrahamo 
credette a Dio, e ciò gli fu imputato a 
giustizia; ed egli fu chiamato: Amico di Dio. 

Voi vedete adunque che l’uomo è giustificato 
per le opere, e non per la fede solamente. 

Simigliantemente ancora non fu Raab, la meretrice, 
giustificata per le opere, avendo accolti i messi, 
e mandatili via per un altro cammino? 

Poichè, siccome il corpo senza spirito è morto, 
così ancora la fede senza le opere è morta. 

FRATELLI miei, non siate molti maestri; sapendo 
che noi ne riceveremo maggior condannazione. 

Poichè tutti falliamo in molte cose; se alcuno 
non fallisce nel parlare, esso è uomo compiuto, e 
può tenere a freno eziandio tutto il corpo. 

Ecco, noi mettiamo i freni nelle bocche de’ 
cavalli, acciocchè ci ubbidiscano, e facciamo 
volgere tutto il corpo loro. 

Ecco ancora le navi, benchè sieno cotanto grandi, 
e che sieno sospinte da fieri venti, son volte con 
un piccolissimo timone, dovunque il movimento di 
colui che le governa vuole. 

Così ancora la lingua è un piccol membro, e si 
vanta di gran cose. Ecco, un piccol fuoco quante 
legne incende! 

La lingua altresì è un fuoco, è il mondo 
dell’iniquità; così dentro alle nostre membra 
è posta la lingua, la qual contamina tutto il 
corpo, e infiamma la ruota della vita, ed è 
infiammata dalla geenna. 

Poichè ogni generazione di fiere, e d’uccelli, 
e di rettili, e d’animali marini, si doma ed è 
stata domata dalla natura umana; 

ma niun uomo può domar la lingua; ella è un male 
che non si può rattenere; è piena di mortifero 
veleno. 

Per essa benediciamo Iddio e Padre; e per essa 
malediciamo gli uomini, che son fatti alla 
simiglianza di Dio. 

D’una medesima bocca procede benedizione e 
maledizione. Non bisogna, fratelli miei, che 
queste cose si facciano in questa maniera. 

La fonte sgorga ella da una medesima buca il dolce 
e l’amaro? 

Può, fratelli miei, un fico fare ulive, o una 
vite fichi? così niuna fonte può gettare acqua 
salsa, e dolce. 

CHI è savio e saputo, fra voi? mostri, per la 
buona condotta, le sue opere, con mansuetudine di 
sapienza. 

Ma, se voi avete nel cuor vostro invidia amara e 
contenzione, non vi gloriate contro alla verità, 
e non mentite contro ad essa. 

Questa non è la sapienza che discende da alto; 
anzi è terrena, animale, diabolica. 

Perciocchè, dov’è invidia e contenzione, ivi 
è turbamento ed opera malvagia. 

Ma la sapienza che è da alto prima è pura, poi 
pacifica, moderata, arrendevole, piena di 
misericordia e di frutti buoni, senza parzialità, 
e senza ipocrisia. 

Or il frutto della giustizia si semina in pace da 
coloro che si adoperano alla pace. 

ONDE vengon le guerre, e le contese fra voi? non 
è egli da questo, cioè dalle vostre voluttà, 
che guerreggiano nelle vostre membra? 

Voi bramate, e non avete; voi uccidete, e 
procacciate a gara, e non potete ottenere; voi 
combattete e guerreggiate, e non avete; 
perciocchè non domandate. 

Voi domandate, e non ricevete; perciocchè 
domandate male, per ispender ne’ vostri piaceri. 

Adulteri ed adultere, non sapete voi che 
l’amicizia del mondo è inimicizia contro a Dio? 
colui adunque che vuol essere amico del mondo si 
rende nemico di Dio. 

Pensate voi che la scrittura dica in vano: Lo 
spirito che abita in voi appetisce ad invidia? 

Ma egli dà vie maggior grazia; perciò dice: 
Iddio resiste a’ superbi, e dà grazia agli 
umili. 

Sottomettetevi adunque a Dio, contrastate al 
diavolo, ed egli fuggirà da voi. 

Appressatevi a Dio, ed egli si appresserà a voi: 
nettate le vostre mani o peccatori; e purificate i 
cuori vostri, o doppi d’animo. 

Siate afflitti, e fate cordoglio, e piangete; sia 
il vostro riso convertito in duolo, e 
l’allegrezza in tristizia. 

Umiliatevi nel cospetto del Signore, ed egli 
v’innalzerà. 

Non parlate gli uni contro agli altri, fratelli; 
chi parla contro al fratello, e giudica il suo 
fratello, parla contro alla legge, e giudica la 
legge; ora, se tu condanni la legge, tu non sei 
facitor della legge, ma giudice. 

V’è un solo Legislatore, il qual può salvare, 
e perdere; ma tu, chi sei, che tu condanni altrui? 

OR su, voi che dite: Oggi, o domani, andremo in 
tal città, ed ivi dimoreremo un anno, e 
mercateremo, e guadagneremo. 

Che non sapete ciò che sarà domani; perciocchè, 
qual’è la vita vostra? poich’ella è un 
vapore, che apparisce per un poco di tempo, e poi 
svanisce. 

Invece di dire: Se piace al Signore, e se siamo in 
vita, noi farem questo o quello. 

E pure ora voi vi vantate nelle vostre vane 
glorie; ogni tal vanto è cattivo. 

Vi è adunque peccato a colui che sa fare il bene, 
e non lo fa. 

OR su al presente, ricchi, piangete, urlando per 
le miserie vostre, che sopraggiungono. 

Le vostre ricchezze son marcite, e i vostri 
vestimenti sono stati rosi dalle tignuole. 

L’oro e l’argento vostro è arrugginito e la 
lor ruggine sarà in testimonianza contro a voi, e 
divorerà le vostre carni, a guisa di fuoco; voi 
avete fatto un tesoro per gli ultimi giorni. 

Ecco, il premio degli operai che hanno mietuti i 
vostri campi, del quale sono stati frodati da voi, 
grida; e le grida di coloro che hanno mietuto sono 
entrate nelle orecchie del Signor degli eserciti. 

Voi siete vissuti sopra la terra in delizie e 
morbidezze; voi avete pasciuti i cuori vostri, 
come in giorno di solenne convito. 

Voi avete condannato, voi avete ucciso il giusto; 
egli non vi resiste. 

ORA dunque, fratelli, siete pazienti fino alla 
venuta del Signore; ecco, il lavoratore aspetta il 
prezioso frutto della terra con pazienza, finchè 
quello abbia ricevuta la pioggia della prima e 
dell’ultima stagione. 

Siate ancor voi pazienti; raffermate i cuori 
vostri; perciocchè l’avvenimento del Signore è 
vicino. 

Non sospirate gli uni contro agli altri, fratelli; 
acciocchè non siate giudicati; ecco il giudice è 
alla porta. 

Fratelli miei, prendete per esempio d’afflizione 
e di pazienza, i profeti, i quali hanno parlato 
nel Nome del Signore. 

Ecco, noi predichiamo beati coloro che hanno 
sofferto; voi avete udita la pazienza di Giobbe, 
ed avete veduto il fine del Signore; poichè il 
Signore è grandemente pietoso e misericordioso. 

Ora, innanzi ad ogni cosa, fratelli miei, non 
giurate nè per lo cielo, nè per la terra; nè 
fate alcun altro giuramento; anzi sia il vostro 
sì, sì, il no, no; acciocchè non cadiate in 
giudicio. 

Evvi alcun di voi afflitto? ori; evvi alcuno 
d’animo lieto? salmeggi. 

È alcuno di voi infermo? chiami gli anziani della 
chiesa, ed orino essi sopra lui, ungendolo 
d’olio, nel nome del Signore. 

E l’orazione della fede salverà il malato, e il 
Signore lo rileverà; e s’egli ha commessi de’ 
peccati, gli saranno rimessi. 

Confessate i falli gli uni agli altri, ed orate 
gli uni per gli altri, acciocchè siate sanati; 
molto può l’orazione del giusto, fatta con 
efficacia. 

Elia era uomo sottoposto a medesime passioni come 
noi, e pur per orazione richiese che non piovesse, 
e non piovve sopra la terra lo spazio di tre anni 
e sei mesi. 

E di nuovo egli pregò, e il cielo diè della 
pioggia, e la terra produsse il suo frutto. 

Fratelli, se alcun di voi si svia dalla verità, 
ed alcuno lo converte; 

sappia colui, che chi avrà convertito un 
peccatore dall’error della sua via, salverà 
un’anima da morte, e coprirà moltitudine di 
peccati. 

PIETRO, apostolo di Gesù Cristo, a quelli della 
dispersione di Ponto, di Galazia, di Cappadocia, 
d’Asia, e di Bitinia; che abitano in que’ 
luoghi come forestieri; 

eletti, secondo la preordinazion di Dio Padre, in 
santificazione di Spirito, ad ubbidienza, e ad 
esser cospersi col sangue di Gesù Cristo; grazia 
e pace vi sia moltiplicata. 

BENEDETTO sia Iddio, e Padre del Signor nostro 
Gesù Cristo, il quale, secondo la sua gran 
misericordia, ci ha rigenerati in isperanza viva, 
per la risurrezione di Gesù Cristo da’ morti; 

all’eredità incorruttibile, ed immacolata, e 
che non può scadere, conservata ne’ cieli per 
noi. 

I quali siamo, nella virtù di Dio, per la fede, 
guardati per la salute presta ad essere rivelata 
nell’ultimo tempo. 

Nel che voi gioite, essendo al presente un poco, 
se così bisogna, contristati in varie tentazioni. 

Acciocchè la prova della fede vostra, molto più 
preziosa dell’oro che perisce, e pure è provato 
per lo fuoco, sia trovata a lode, ed onore, e 
gloria, nell’apparizione di Gesù Cristo. 

Il quale, benchè non l’abbiate veduto, voi 
amate; nel quale credendo, benchè ora nol 
veggiate, voi gioite d’un’allegrezza 
ineffabile e gloriosa; 

ottenendo il fine della fede vostra: la salute 
delle anime. 

Della qual salute cercarono, e investigarono i 
profeti, che profetizzarono della grazia riserbata 
per voi; 

investigando qual tempo e quali circostanze 
volesse significare lo Spirito di Cristo ch’era 
in loro, e che già testimoniava innanzi le 
sofferenze che avverrebbero a Cristo, e le glorie 
che poi appresso seguirebbero. 

Ai quali fu rivelato, che non a sè stessi, ma a 
noi, ministravano quelle cose, le quali ora vi 
sono state annunziate da coloro che vi hanno 
evangelizzato per lo Spirito Santo, mandato dal 
cielo; nelle quali gli angeli desiderano 
riguardare addentro. 

PERCIÒ, avendo i lombi della vostra mente cinti, 
stando sobri, sperate perfettamente nella grazia 
che vi sarà conferita nell’apparizione di Gesù 
Cristo; 

come figliuoli di ubbidienza, non conformandovi 
alle concupiscenze del tempo passato, mentre 
eravate in ignoranza. 

Anzi, siccome colui che vi ha chiamati è santo, 
voi altresì siate santi in tutta la vostra 
condotta. 

Poichè egli è scritto: Siate santi, perciocchè 
io sono santo. 

E, se chiamate Padre colui il quale, senza aver 
riguardo alla qualità delle persone, giudica 
secondo l’opera di ciascuno: conducetevi in 
timore, tutto il tempo della vostra 
peregrinazione; 

sapendo che, non con cose corruttibili, argento od 
oro, siete stati riscattati dalla vana condotta 
vostra, insegnata di mano in mano da’ padri; 

ma col prezioso sangue di Cristo, come 
dell’agnello senza difetto, nè macchia; 

ben preordinato avanti la fondazione del mondo, ma 
manifestato negli ultimi tempi per voi; 

i quali per lui credete in Dio, che l’ha 
suscitato da’ morti, e gli ha data gloria; 
acciocchè la vostra fede e speranza fosse in Dio. 

Avendo voi purificate le anime vostre ubbidendo 
alla verità, per mezzo dello Spirito, per avere 
fraterna carità non finta, portate amore intenso 
gli uni agli altri di puro cuore. 

Essendo rigenerati, non di seme corruttibile, ma 
incorruttibile, per la parola di Dio viva e 
permanente in eterno. 

Perciocchè ogni carne è come erba, ed ogni 
gloria d’uomo come fior d’erba; l’erba è 
tosto seccata, ed il suo fiore è tosto caduto. 

Ma la parola del Signore dimora in eterno; e 
questa è la parola che vi è stata evangelizzata. 

Deposta adunque ogni malizia, ed ogni frode, e le 
ipocrisie, ed invidie, ed ogni maldicenza; 

come fanciulli pur ora nati, appetite il latte 
puro della parola, acciocchè per esso cresciate. 

Se pure avete gustato che il Signore è buono; 

al quale accostandovi, come alla pietra viva, 
riprovata dagli uomini, ma dinanzi a Dio eletta, 
preziosa; 

ancora voi, come pietre vive, siete edificati, per 
essere una casa spirituale, un sacerdozio santo, 
per offerire sacrificii spirituali, accettevoli a 
Dio per Gesù Cristo. 

Per la qual cosa ancora è contenuto nella 
scrittura: Ecco, io pongo in Sion la pietra del 
capo del cantone, eletta, preziosa; e chi crederà 
in essa non sarà punto svergognato. 

A voi adunque, che credete, ella è quella cosa 
preziosa; ma a’ disubbidienti è, come è detto: 
La pietra, che gli edificatori hanno riprovata, è 
divenuta il capo del cantone, e pietra 
d’incappo, e sasso d’intoppo. 

I quali s’intoppano nella parola, essendo 
disubbidienti; a che ancora sono stati posti. 

Ma voi siete la generazione eletta; il real 
sacerdozio, la gente santa, il popolo 
d’acquisto; acciocchè predichiate le virtù di 
colui che vi ha dalle tenebre chiamati alla sua 
maravigliosa luce. 

I quali già non eravate popolo, ma ora siete 
popolo di Dio; a’ quali già non era stata fatta 
misericordia, ma ora vi è stata fatta 
misericordia. 

DILETTI, io vi esorto che, come avveniticci e 
forestieri, vi asteniate dalle carnali 
concupiscenze, le quali guerreggiano contro 
all’anima; 

avendo una condotta onesta fra i Gentili; 
acciocchè, là dove sparlano di voi come di 
malfattori, glorifichino Iddio, nel giorno della 
visitazione, per le vostre buone opere, che 
avranno vedute. 

Siate adunque soggetti ad ogni podestà creata 
dagli uomini, per l’amor del Signore: al re, 
come al sovrano; 

ed ai governatori, come a persone mandate da lui, 
in vendetta de’ malfattori, e in lode di quelli 
che fanno bene. 

Perciocchè tale è la volontà di Dio: che 
facendo bene, turiate la bocca all’ignoranza 
degli uomini stolti; 

come liberi, ma non avendo la libertà per coverta 
di malizia; anzi, come servi di Dio. 

Onorate tutti, amate la fratellanza, temete Iddio, 
rendete onore al re. 

SERVI, siate con ogni timore, soggetti a’ vostri 
signori; non solo a’ buoni, e moderati; ma a’ 
ritrosi ancora. 

Perciocchè questo è cosa grata, se alcuno, per 
la coscienza di Dio, sofferisce molestie, patendo 
ingiustamente. 

Imperocchè, qual gloria è egli, se, peccando ed 
essendo puniti, voi il sofferite? ma, se facendo 
bene, e pur patendo, voi il sofferite, ciò è 
cosa grata dinnanzi a Iddio. 

Poichè a questo siete stati chiamati; perciocchè 
Cristo ha patito anch’egli per noi, lasciandoci 
un esempio, acciocchè voi seguitiate le sue 
pedate. 

Il qual non fece alcun peccato, nè fu trovata 
frode alcuna nella sua bocca. 

Il quale, oltraggiato, non oltraggiava 
all’incontro; patendo, non minacciava; ma si 
rimetteva in man di colui che giudica giustamente. 

Il quale ha portato egli stesso i nostri peccati 
nel suo corpo, in sul legno; acciocchè, morti al 
peccato, viviamo a giustizia; per lo cui lividore 
voi siete stati sanati. 

Perciocchè voi eravate come pecore erranti; ma 
ora siete stati convertiti al Pastore, e al 
Vescovo delle anime vostre. 

PARIMENTE sieno le mogli soggette a’ lor mariti; 
acciocchè, se pur ve ne sono alcuni che non 
ubbidiscono alla parola, sieno, per la condotta 
delle mogli, guadagnati senza parola; 

avendo considerata la vostra condotta casta unita 
a timore. 

Delle quali l’ornamento sia, non l’esteriore 
dell’intrecciatura de’ capelli, o di fregi 
d’oro, o sfoggio di vestiti; 

ma l’uomo occulto del cuore, nell’incorrotta 
purità dello spirito benigno e pacifico; il quale 
è di gran prezzo nel cospetto di Dio. 

Perciocchè in questa maniera ancora già si 
adornavano le sante donne, che speravano in Dio, 
essendo soggette a’ lor mariti. 

Siccome Sara ubbidì ad Abrahamo, chiamandolo 
signore; della quale voi siete figliuole, se fate 
ciò che è bene, non temendo alcuno spavento. 

Voi mariti, fate il simigliante, abitando con loro 
discretamente; portando onore al vaso femminile, 
come al più debole; come essendo voi ancora 
coeredi della grazia della vita; acciocchè le 
vostre orazioni non sieno interrotte. 

E IN somma, siate tutti concordi, compassionevoli, 
fratellevoli, pietosi, benevoglienti; 

non rendendo mal per male, od oltraggio per 
oltraggio; anzi, al contrario, benedicendo; 
sapendo che a questo siete stati chiamati, 
acciocchè erediate la benedizione. 

Perciocchè, chi vuole amar la vita, e veder buoni 
giorni, rattenga la sua bocca dal male; e le sue 
labbra, che non proferiscano frode; 

ritraggasi dal male, e faccia il bene; cerchi la 
pace, e la procacci. 

Perciocchè gli occhi del Signore son sopra i 
giusti, e le sue orecchie sono intente alla loro 
orazione; ma il volto del Signore è contro a 
quelli che fanno male. 

E chi sarà colui che vi faccia male, se voi 
seguite il bene? 

Ma, se pure ancora patite per giustizia, beati 
voi; or non temiate del timor loro, e non vi 
conturbate. 

Anzi santificate il Signore Iddio ne’ cuori 
vostri; e siate sempre pronti a rispondere a 
vostra difesa a chiunque vi domanda ragione della 
speranza ch’è in voi, con mansuetudine, e 
timore. Avendo buona coscienza; 

acciocchè, là dove sparlano di voi come di 
malfattori, sieno svergognati coloro che 
calunniano la vostra buona condotta in Cristo. 

Perciocchè, meglio è che, se pur tale è la 
volontà di Dio, patiate facendo bene, anzi che 
facendo male. 

Poichè Cristo ancora ha sofferto una volta per i 
peccati, egli giusto per gl’ingiusti, acciocchè 
ci adducesse a Dio; essendo mortificato in carne, 
ma vivificato per lo Spirito. 

Nel quale ancora andò già, e predicò agli 
spiriti che sono in carcere. 

I quali già furon ribelli, quando la pazienza di 
Dio aspettava ai giorni di Noè, mentre si 
apparecchiava l’arca; nella quale poche anime, 
cioè otto, furon salvate per mezzo l’acqua. 

Alla qual figura corrisponde il battesimo, il 
quale non il nettamento delle brutture della 
carne, ma la domanda di buona coscienza verso 
Iddio ora salva ancora noi, per la risurrezione di 
Gesù Cristo. 

Il quale, essendo andato in cielo, è alla destra 
di Dio, essendogli sottoposti angeli, e podestà, 
e potenze. 

POI dunque che Cristo ha sofferto per noi in 
carne, ancor voi armatevi del medesimo pensiero, 
che chi ha sofferto in carne, ha cessato dal 
peccato; 

per vivere il tempo che resta in carne, non più 
alle concupiscenze degli uomini, ma alla volontà 
di Dio. 

Perciocchè il tempo passato della vita ci 
dev’esser bastato per avere operata la volontà 
de’ Gentili, essendo camminati in lascivie, 
cupidità, ebbrezze, conviti, bevimenti, e nefande 
idolatrie. 

Laonde ora essi stupiscono, come di cosa strana, 
che voi non concorrete ad una medesima 
strabocchevol dissoluzione; e ne bestemmiano. 

I quali renderanno ragione a colui che è presto a 
giudicare i vivi ed i morti. 

Poichè per questo è stato predicato l’evangelo 
ancora a’ morti, acciocchè fossero giudicati in 
carne, secondo gli uomini; ma vivessero in 
ispirito, secondo Iddio. 

Or la fine d’ogni cosa è vicina; siate adunque 
temperati, e vigilanti alle orazioni. 

Avendo, innanzi ad ogni cosa, la carità intensa 
gli uni inverso gli altri; perciocchè la carità 
coprirà moltitudine di peccati. 

Siate volonterosi albergatori gli uni degli altri, 
senza mormorii. 

Secondo che ciascuno ha ricevuto alcun dono, 
amministratelo gli uni agli altri, come buoni 
dispensatori della svariata grazia di Dio. 

Se alcuno parla, parli come gli oracoli di Dio; se 
alcuno ministra, faccialo come per lo potere che 
Iddio fornisce; acciocchè in ogni cosa sia 
glorificato Iddio per Gesù Cristo, a cui 
appartiene la gloria e l’imperio, ne’ secoli 
de’ secoli. Amen. 

Diletti, non vi smarrite, come se vi avvenisse 
cosa strana, d’esser messi al cimento; il che si 
fa per provarvi. 

Anzi, in quanto partecipate le sofferenze di 
Cristo, rallegratevi; acciocchè ancora 
nell’apparizione della sua gloria voi vi 
rallegriate giubilando. 

Se siete vituperati per lo nome di Cristo, beati 
voi; poichè lo Spirito di gloria e di Dio, riposa 
sopra voi; ben è egli, quant’è a loro, 
bestemmiato; ma, quant’è a voi, è glorificato. 

Perciocchè, niun di voi patisca come micidiale, o 
ladro, o malfattore, o curante le cose che non gli 
appartengono. 

Ma, se patisce come Cristiano, non si vergogni; 
anzi glorifichi Iddio in questa parte. 

Perciocchè, egli è il tempo che il giudicio 
cominci dalla casa di Dio; e se comincia prima da 
noi, qual sarà la fine di coloro che non 
ubbidiscono all’evangelo di Dio? 

E se il giusto è appena salvato, dove comparirà 
l’empio e il peccatore? 

Perciò quelli ancora, che patiscono secondo la 
volontà di Dio, raccomandingli le anime loro, 
come al fedele Creatore, con far bene. 

IO esorto gli anziani d’infra voi, io che sono 
anziano con loro, e testimonio delle sofferenze di 
Cristo, ed insieme ancora partecipe della gloria 
che dev’esser manifestata, 

che voi pasciate la greggia di Dio che è fra voi, 
avendone la cura, non isforzatamente, ma 
volontariamente; non per disonesta cupidità del 
guadagno, ma di animo franco. 

E non come signoreggiando le eredità, ma essendo 
gli esempi della greggia. 

E, quando sarà apparito il sommo Pastore, voi 
otterrete la corona della gloria che non si 
appassa. 

Parimente voi giovani, siate soggetti a’ più 
vecchi; e sottomettetevi tutti gli uni agli altri; 
siate adorni d’umiltà; perciocchè Iddio 
resiste a’ superbi, e dà grazia agli umili. 

Umiliatevi adunque sotto alla potente mano di Dio, 
acciocchè egli v’innalzi, quando sarà il 
tempo; 

gettando sopra lui tutta la vostra sollecitudine; 
perciocchè egli ha cura di voi. 

Siate sobri; vegliate; perciocchè il vostro 
avversario, il diavolo, a guisa di leon ruggente, 
va attorno, cercando chi egli possa divorare. 

Al quale resistete, essendo fermi nella fede; 
sapendo che le medesime sofferenze si compiono 
nella vostra fratellanza, che è per lo mondo. 

OR l’Iddio di ogni grazia, il quale vi ha 
chiamati alla sua eterna gloria in Cristo Gesù, 
dopo che avrete sofferto per poco tempo; esso vi 
renda compiuti, vi raffermi, vi fortifichi, vi 
fondi. 

A lui sia la gloria, e l’imperio, ne’ secoli 
de’ secoli. Amen. 

Per Silvano, che vi è fedel fratello, come io lo 
giudico, io vi ho scritto brevemente; esortandovi, 
e protestandovi che la vera grazia di Dio è 
questa nella quale voi siete. 

La chiesa che è in Babilonia, eletta come voi, e 
Marco, mio figliuolo, vi salutano. 

Salutatevi gli uni gli altri col bacio della 
carità, Pace sia a voi tutti, che siete in Cristo 
Gesù. Amen. 

SIMON PIETRO, servitore ed apostolo di Gesù 
Cristo, a coloro che hanno ottenuta fede di pari 
prezzo che noi, nella giustizia dell’Iddio e 
Salvator nostro, Gesù Cristo; 

grazia e pace vi sia moltiplicata nella conoscenza 
di Dio, e di Gesù, nostro Signore. 

SICCOME la sua potenza divina ci ha donate tutte 
le cose, che appartengono alla vita ed alla 
pietà, per la conoscenza di colui che ci ha 
chiamati per la sua gloria e virtù; 

per le quali ci son donate le preziose e 
grandissime promesse; acciocchè per esse voi 
siate fatti partecipi della natura divina, essendo 
fuggiti dalla corruzione in concupiscenza, che è 
nel mondo; 

voi ancora simigliantemente, recando a questo 
stesso ogni studio, sopraggiungete alla fede 
vostra la virtù, e alla virtù la conoscenza; 

e alla conoscenza la continenza, e alla continenza 
la sofferenza, e alla sofferenza la pietà; 

e alla pietà l’amor fraterno, e all’amor 
fraterno la carità. 

Perciocchè, se queste cose sono ed abbondano in 
voi, non vi renderanno oziosi, nè sterili nella 
conoscenza del Signor nostro Gesù Cristo. 

Poichè colui nel quale queste cose non sono, è 
cieco, di corta vista, avendo dimenticato il 
purgamento de’ suoi vecchi peccati. 

Perciò, fratelli, vie più studiatevi di render 
ferma la vostra vocazione ed elezione; 
perciocchè, facendo queste cose, non 
v’intopperete giammai. 

Imperocchè così vi sarà copiosamente porta 
l’entrata all’eterno regno del Signor nostro 
Gesù Cristo. 

Perciò io non trascurerò di rammemorarvi del 
continuo queste cose; benchè siate già 
intendenti, e confermati nella presente verità. 

Or io stimo esser cosa ragionevole, che, mentre io 
sono in questa tenda, io vi risvegli per ricordo; 

sapendo che fra poco la mia tenda ha da essere 
posta giù; siccome ancora il Signor nostro Gesù 
Cristo me l’ha dichiarato. 

Ma io mi studierò che ancora, dopo la mia 
partenza, abbiate il modo di rammemorarvi 
frequentemente queste cose. 

Poichè non vi abbiamo data a conoscer la potenza 
e l’avvenimento del Signor nostro Gesù Cristo, 
andando dietro a favole artificiosamente composte; 
ma essendo stati spettatori della maestà di esso. 

Perciocchè egli ricevette da Dio Padre onore e 
gloria, essendogli recata una cotal voce dalla 
magnifica gloria: Questi è il mio diletto 
Figliuolo, nel quale io ho preso il mio 
compiacimento. 

E noi udimmo questa voce recata dal cielo, essendo 
con lui sul monte santo. 

Noi abbiamo ancora la parola profetica più ferma, 
alla quale fate bene di attendere, come ad una 
lampana rilucente in un luogo scuro, finchè 
schiarisca il giorno, e che la stella mattutina 
sorga ne’ cuori vostri; 

sapendo questo imprima, che alcuna profezia della 
scrittura non è di particolare interpretazione. 

Perciocchè la profezia non fu già recata per 
volontà umana; ma i santi uomini di Dio hanno 
parlato, essendo sospinti dallo Spirito Santo. 

OR vi furono ancora de’ falsi profeti fra il 
popolo, come altresì vi saranno fra voi de’ 
falsi dottori, i quali sottintrodurranno eresie di 
perdizione, e rinnegheranno il Signore che li ha 
comperati, traendosi addosso subita perdizione. 

E molti seguiteranno le lor lascivie; per i quali 
la via della verità sarà bestemmiata. 

E per avarizia faranno mercatanzia di voi con 
parole finte; sopra i quali già da lungo tempo il 
giudicio non tarda, e la perdizione loro non 
dorme. 

Perciocchè, se Iddio non ha risparmiati gli 
angeli che hanno peccato; anzi, avendoli abissati, 
li ha messi in catene di caligine, per esser 
guardati al giudicio; 

e non risparmiò il mondo antico; ma salvò Noè, 
predicator di giustizia, sol con otto persone, 
avendo addotto il diluvio sopra il mondo degli 
empi; 

e condannò a sovversione le città di Sodoma, e 
di Gomorra, avendole ridotte in cenere, e poste 
per esempio a coloro che per l’avvenire 
viverebbero empiamente; 

e scampò il giusto Lot, travagliato per la 
lussuriosa condotta degli scellerati 

poichè quel giusto, abitando fra loro, per ciò 
ch’egli vedeva, ed udiva, tormentava ogni dì 
l’anima sua giusta per le scellerate loro opere; 

il Signore sa trarre di tentazione i pii, e 
riserbar gli empi ad esser puniti nel giorno del 
giudicio; 

massimamente coloro che vanno dietro alla carne, 
in concupiscenza d’immondizia; e che sprezzano 
le signorie: che sono audaci, di lor senno, e non 
hanno orrore di dir male delle dignità. 

Mentre gli angeli, benchè sieno maggiori di forza 
e di potenza, non dànno contro ad esse dinanzi al 
Signore giudicio di maldicenza. 

Ma costoro, come animali senza ragione, andando 
dietro all’impeto della natura, nati ad esser 
presi, ed a perire bestemmiando nelle cose che 
ignorano, periranno del tutto nella lor 
corruzione, ricevendo il pagamento 
dell’iniquità. 

Essi, che reputano tutto il lor piacere consistere 
nelle delizie della giornata; che son macchie, e 
vituperii, godendo de’ loro inganni, mentre 
mangiano con voi ne’ vostri conviti. 

Avendo gli occhi pieni d’adulterio, e che non 
restano giammai di peccare; adescando le anime 
instabili; avendo il cuore esercitato ad avarizia, 
figliuoli di maledizione. 

I quali, lasciata la diritta strada, si sono 
sviati, seguitando la via di Balaam, figliuolo di 
Bosor, il quale amò il salario d’iniquità. 

Ma egli ebbe la riprensione della sua 
prevaricazione; un’asina mutola, avendo parlato 
in voce umana, represse la follia del profeta. 

Questi son fonti senz’acqua, nuvole sospinte dal 
turbo, a’ quali è riserbata la caligine delle 
tenebre. 

Perciocchè, parlando cose vane sopra modo gonfie, 
adescano per concupiscenze della carne, e per 
lascivie, coloro che erano un poco fuggiti da 
quelli che conversano in errore. 

Promettendo loro libertà, là dove eglino stessi 
son servi della corruzione; poichè ancora, se 
altri è vinto da alcuno, diviene suo servo. 

Perciocchè, quelli che son fuggiti dalle 
contaminazioni del mondo, per la conoscenza del 
Signore e Salvator Gesù Cristo, se di nuovo 
essendo in quelle avviluppati, sono vinti, 
l’ultima condizione è loro peggiore della 
primiera. 

Imperocchè meglio era per loro non aver 
conosciuta la via della giustizia, che, dopo 
averla conosciuta, rivolgersi indietro dal santo 
comandamento che era loro stato dato. 

Ma egli è avvenuto loro ciò che si dice per vero 
proverbio: Il cane è tornato al suo vomito, e la 
porca lavata è tornata a voltolarsi nel fango. 

DILETTI, questa è già la seconda epistola che io 
vi scrivo; nell’una e nell’altra delle quali 
io desto con ricordo la vostra sincera mente. 

Acciocchè vi ricordiate delle parole dette 
innanzi da’ santi profeti, e del comandamento di 
noi apostoli, che è del Signore e Salvatore 
stesso. 

Sapendo questo imprima, che negli ultimi giorni 
verranno degli schernitori, che cammineranno 
secondo le lor proprie concupiscenze; e diranno: 

Dov’è la promessa del suo avvenimento? poichè, 
da che i padri si sono addormentati, tutte le cose 
perseverano in un medesimo stato, fin dal 
principio della creazione. 

Perciocchè essi ignorano questo volontariamente, 
che per la parola di Dio, ab antico, i cieli 
furono fatti; e la terra ancora, consistente fuor 
dell’acqua, e per mezzo l’acqua. 

Per le quali cose il mondo di allora, diluviato 
per l’acqua, perì. 

Ma i cieli e la terra del tempo presente, per la 
medesima parola, son riposti; essendo riserbati al 
fuoco, per il giorno del giudicio, e della 
perdizione degli uomini empi. 

Or quest’unica cosa non vi sia celata, diletti, 
che per il Signore un giorno è come mille anni, e 
mille anni come un giorno. 

Il Signore non ritarda l’adempimento della sua 
promessa, come alcuni reputano tardanza; anzi è 
paziente inverso noi, non volendo che alcuni 
periscano, ma che tutti vengano a ravvedimento. 

Ora il giorno del Signore verrà come un ladro di 
notte; e in quello i cieli passeranno rapidamente, 
e gli elementi divampati si dissolveranno; e la 
terra, e le opere che sono in essa, saranno arse. 

Poi dunque che tutte queste cose hanno da 
dissolversi, quali convienvi essere in santa 
condotta, ed opere di pietà? 

Aspettando, e affrettandovi all’avvenimento del 
giorno di Dio, per il quale i cieli infocati si 
dissolveranno, e gli elementi infiammati si 
struggeranno. 

Ora, secondo la promessa d’esso, noi aspettiamo 
nuovi cieli e nuova terra, ne’ quali giustizia 
abita. 

Perciò, diletti, aspettando queste cose, 
studiatevi che da lui siate trovati immacolati e 
irreprensibili, in pace. 

E reputate per salute la pazienza del Signor 
nostro; siccome ancora il nostro caro fratello 
Paolo, secondo la sapienza che gli è stata data, 
vi ha scritto. 

Come ancora egli fa in tutte le sue epistole, 
parlando in esse di questi punti, nei quali vi 
sono alcune cose malagevoli ad intendere, le quali 
gli uomini male ammaestrati ed instabili torcono, 
come ancora le altre scritture, alla lor propria 
perdizione. 

Voi adunque, diletti, sapendo queste cose innanzi, 
guardatevi che, trasportati insieme per l’errore 
degli scellerati, non iscadiate dalla propria 
fermezza. 

Anzi crescete nella grazia, e conoscenza del 
Signore e Salvator nostro Gesù Cristo. A lui sia 
la gloria, ed ora, ed in sempiterno. Amen. 

QUELLO che era dal principio, quello che abbiamo 
udito, quello che abbiam veduto con gli occhi 
nostri, quello che abbiam contemplato, e che le 
nostre mani hanno toccato della Parola della vita 

e la vita è stata manifestata, e noi l’abbiam 
veduta, e ne rendiam testimonianza, e vi 
annunziamo la vita eterna, la quale era presso il 
Padre, e ci è stata manifestata; 

quello, dico, che abbiam veduto ed udito, noi ve 
l’annunziamo; acciocchè ancora voi abbiate 
comunione con noi, e che la nostra comunione sia 
col Padre, e col suo Figliuol Gesù Cristo. 

E vi scriviamo queste cose, acciocchè la vostra 
allegrezza sia compiuta. 

OR questo è l’annunzio che abbiamo udito da 
lui, e il qual vi annunziamo: che Iddio è luce, e 
che non vi sono in lui tenebre alcune. 

Se noi diciamo che abbiamo comunione con lui, e 
camminiamo nelle tenebre, noi mentiamo, e non 
procediamo in verità. 

Ma, se camminiamo nella luce, siccome egli è 
nella luce, abbiamo comunione egli e noi insieme; 
e il sangue di Gesù Cristo, suo Figliuolo, ci 
purga di ogni peccato. 

SE noi diciamo che non v’è peccato in noi, 
inganniamo noi stessi, e la verità non è in noi. 

Se confessiamo i nostri peccati, egli è fedele e 
giusto, per rimetterci i peccati, e purgarci di 
ogni iniquità. 

Se diciamo di non aver peccato, lo facciamo 
bugiardo, e la sua parola non è in noi. 

Figliuoletti miei, io vi scrivo queste cose, 
acciocchè non pecchiate; e se pure alcuno ha 
peccato, noi abbiamo un avvocato presso il Padre, 
cioè Gesù Cristo giusto; 

ed esso è il purgamento dei peccati nostri; e non 
solo de’ nostri, ma ancora di quelli di tutto il 
mondo. 

E PER questo conosciamo che noi l’abbiamo 
conosciuto, se osserviamo i suoi comandamenti. 

Chi dice: Io l’ho conosciuto, e non osserva i 
suoi comandamenti, è bugiardo, e la verità non 
è nel tale. 

Ma chi osserva la sua parola, l’amor di Dio è 
veramente compiuto nel tale; per questo conosciamo 
che noi siamo in lui. 

Chi dice di dimorare in lui, deve, come egli 
camminò, camminare egli ancora simigliantemente. 

Fratelli, io non vi scrivo un nuovo comandamento; 
anzi il comandamento vecchio, il quale aveste dal 
principio; il comandamento vecchio è la parola 
che voi udiste dal principio. 

Ma pure ancora, io vi scrivo un comandamento 
nuovo; il che è vero in lui, ed in voi; 
perciocchè le tenebre passano, e già risplende 
la vera luce. 

Chi dice d’esser nella luce, e odia il suo 
fratello, è ancora nelle tenebre. 

Chi ama il suo fratello dimora nella luce, e non 
vi è intoppo in lui. 

Ma chi odia il suo fratello è nelle tenebre, e 
cammina nelle tenebre, e non sa ove egli si vada; 
perciocchè le tenebre gli hanno accecati gli 
occhi. 

Figlioletti, io vi scrivo, perciocchè vi son 
rimessi i peccati per lo nome d’esso. 

Padri, io vi scrivo, perciocchè avete conosciuto 
quello che è dal principio. Giovani, io vi 
scrivo, perciocchè avete vinto il maligno. 

Fanciulli, io vi scrivo, perciocchè avete 
conosciuto il Padre. Padri, io vi ho scritto, 
perciocchè avete conosciuto quello che è dal 
principio. Giovani, io vi ho scritto, perciocchè 
siete forti, e la parola di Dio dimora in voi, ed 
avete vinto il maligno. 

Non amate il mondo, nè le cose che son nel mondo; 
se alcuno ama il mondo, l’amor del Padre non è 
in lui. 

Perciocchè tutto quello che è nel mondo: la 
concupiscenza della carne, e la concupiscenza 
degli occhi, e la superbia della vita, non è dal 
Padre, ma è dal mondo. 

E il mondo, e la sua concupiscenza, passa via; ma 
chi fa la volontà di Dio dimora in eterno. 

FANCIULLI, egli è l’ultimo tempo; e come avete 
inteso che l’anticristo verrà, fin da ora vi 
son molti anticristi; onde noi conosciamo 
ch’egli è l’ultimo tempo. 

Sono usciti d’infra noi, ma non eran de’ 
nostri; perciocchè, se fossero stati de’ 
nostri, sarebber rimasti con noi; ma conveniva che 
fosser manifestati; perciocchè non tutti sono 
de’ nostri. 

Ma, quant’è a voi, voi avete l’unzione dal 
Santo, e conoscete ogni cosa. 

Ciò ch’io vi ho scritto, non è perchè non 
sappiate la verità; anzi, perciocchè la sapete, 
e perciocchè niuna menzogna è dalla verità. 

Chi è il mendace, se non colui che nega che Gesù 
è il Cristo? esso è l’anticristo, il qual nega 
il Padre, e il Figliuolo. 

Chiunque nega il Figliuolo, nè anche ha il Padre; 
chi confessa il Figliuolo, ha ancora il Padre. 

Quant’è a voi dunque, dimori in voi ciò che 
avete udito dal principio; se ciò che avete udito 
dal principio dimora in voi, ancora voi dimorerete 
nel Figliuolo, e nel Padre. 

E questa è la promessa, ch’egli ci ha fatta, 
cioè: la vita eterna. 

Io vi ho scritte queste cose intorno a coloro che 
vi seducono. 

Ma, quant’è a voi, l’unzione che avete 
ricevuta da lui dimora in voi, e non avete bisogno 
che alcuno v’insegni; ma, come la stessa unzione 
v’insegna ogni cosa, ed essa è verace, e non è 
menzogna; dimorate in esso, come quella vi ha 
insegnato. 

Ora dunque, figlioletti, dimorate in lui, 
acciocchè, quando egli sarà apparito, abbiam 
confidanza, e non siamo confusi per la sua 
presenza, nel suo avvenimento. 

Se voi sapete ch’egli è giusto, sappiate che 
chiunque opera la giustizia è nato da lui. 

VEDETE qual carità ci ha data il Padre, che noi 
siam chiamati figliuoli di Dio; perciò non ci 
conosce il mondo, perciocchè non ha conosciuto 
lui. 

Diletti, ora siamo figliuoli di Dio, ma non è 
ancora apparito ciò che saremo; ma sappiamo che 
quando sarà apparito, saremo simili a lui; 
perciocchè noi lo vedremo come egli è. 

E chiunque ha questa speranza in lui si purifica, 
com’esso è puro. 

Chiunque fa il peccato fa ancora la trasgressione 
della legge; e il peccato è la trasgressione 
della legge. 

E voi sapete ch’egli è apparito, acciocchè 
togliesse via i nostri peccati; e peccato alcuno 
non è in lui. 

Chiunque dimora in lui non pecca; chiunque pecca 
non l’ha veduto, e non l’ha conosciuto. 

Figlioletti, niuno vi seduca: chi opera la 
giustizia è giusto, siccome esso è giusto. 

Chiunque fa il peccato, è dal Diavolo; poichè il 
Diavolo pecca dal principio; per questo è 
apparito il Figliuol di Dio, acciocchè disfaccia 
le opere del Diavolo. 

Chiunque è nato da Dio, non fa peccato; 
perciocchè il seme d’esso dimora in lui; e non 
può peccare, perciocchè è nato da Dio. 

Per questo son manifesti i figliuoli di Dio, e i 
figliuoli del Diavolo; chiunque non opera la 
giustizia, e chi non ama il suo fratello, non è 
da Dio. 

Perciocchè questo è l’annunzio, che voi avete 
udito dal principio: che noi amiamo gli uni gli 
altri. 

E non facciamo come Caino, il quale era dal 
maligno; ed uccise il suo fratello; e per qual 
cagione l’uccise egli? perciocchè le opere sue 
erano malvage, e quelle del suo fratello giuste. 

Non vi maravigliate, fratelli miei, se il mondo vi 
odia. 

Noi, perciocchè amiamo i fratelli, sappiamo che 
siamo stati trasportati dalla morte alla vita; chi 
non ama il fratello dimora nella morte. 

Chiunque odia il suo fratello, è micidiale; e voi 
sapete che alcun micidiale non ha la vita eterna 
dimorante in sè. 

In questo noi abbiam conosciuto l’amor di Dio; 
ch’esso ha posta l’anima sua per noi; ancora 
noi dobbiam porre le anime per i fratelli. 

Ora, se alcuno ha de’ beni del mondo, e vede il 
suo fratello aver bisogno, e gli chiude le sue 
viscere, come dimora l’amor di Dio in lui? 

Figlioletti miei, non amiamo di parola, nè della 
lingua; ma d’opera, e in verità. 

E in questo conosciamo che noi siam della verità, 
ed accerteremo i cuori nostri nel suo cospetto. 

Perciocchè, se il cuor nostro ci condanna, Iddio 
è pur maggiore del cuor nostro, e conosce ogni 
cosa. 

Diletti, se il cuor nostro non ci condanna, noi 
abbiam confidanza dinanzi a Iddio. 

E qualunque cosa chiediamo, la riceviamo da lui; 
perciocchè osserviamo i suoi comandamenti, e 
facciamo le cose che gli son grate. 

E questo è il suo comandamento: che crediamo al 
nome del suo Figliuol Gesù Cristo, e ci amiamo 
gli uni gli altri, siccome egli ne ha dato il 
comandamento. 

E chi osserva i suoi comandamenti dimora in lui, 
ed egli in esso; e per questo conosciamo ch’egli 
dimora in noi, cioè: dallo Spirito che egli ci ha 
donato. 

DILETTI, non crediate ad ogni spirito, ma provate 
gli spiriti, se son da Dio; poichè molti falsi 
profeti sono usciti fuori nel mondo. 

Per questo si conosce lo Spirito di Dio: ogni 
spirito, che confessa Gesù Cristo venuto in 
carne, è da Dio. 

Ed ogni spirito, che non confessa Gesù Cristo 
venuto in carne, non è da Dio; e quello è lo 
spirito d’anticristo, il quale voi avete udito 
dover venire; ed ora egli è già nel mondo. 

Voi siete da Dio, figlioletti, e li avete vinti; 
perciocchè maggiore è colui ch’è in voi, che 
quello che è nel mondo. 

Essi sono dal mondo; e per ciò, quello che 
parlano è del mondo; e il mondo li ascolta. 

Noi siamo da Dio; chi conosce Iddio ci ascolta; 
chi non è da Dio non ci ascolta; da questo 
conosciamo lo spirito della verità, e lo spirito 
dell’errore. 

DILETTI, amiamoci gli uni gli altri; perciocchè 
la carità è da Dio; e chiunque ama è nato da 
dio, e conosce Iddio. 

Chi non ama non ha conosciuto Iddio; poichè Iddio 
è carità. 

In questo si è manifestata la carità di Dio 
inverso noi: che Iddio ha mandato il suo Unigenito 
nel mondo, acciocchè per lui viviamo. 

In questo è la carità: non che noi abbiamo amato 
Iddio, ma ch’egli ha amati noi, ed ha mandato il 
suo Figliuolo, per esser purgamento de’ nostri 
peccati. 

Diletti, se Iddio ci ha così amati, ancor noi ci 
dobbiamo amar gli uni gli altri. 

Niuno vide giammai Iddio; se noi ci amiamo gli uni 
gli altri, Iddio dimora in noi, e la sua carità 
è compiuta in noi. 

Per questo conosciamo che dimoriamo in lui, ed 
egli in noi: perciocchè egli ci ha donato del suo 
Spirito. 

E noi siamo stati spettatori, e testimoniamo che 
il Padre ha mandato il Figliuolo, per essere 
Salvatore del mondo. 

Chi avrà confessato che Gesù è il Figliuol di 
Dio, Iddio dimora in lui, ed egli in Dio. 

E noi abbiam conosciuta, e creduta la carità che 
Iddio ha inverso noi. Iddio è carità; e chi 
dimora nella carità, dimora in Dio, e Iddio 
dimora in lui. 

In questo è compiuta la carità inverso noi 
acciocchè abbiamo confidanza nel giorno del 
giudicio: che quale egli è, tali siamo ancor noi 
in questo mondo. 

Paura non è nella carità; anzi la compiuta 
carità caccia fuori la paura; poichè la paura ha 
pena; e chi teme non è compiuto nella carità. 

Noi l’amiamo, perciocchè egli ci ha amati il 
primo. 

Se alcuno dice: Io amo Iddio, ed odia il suo 
fratello, è bugiardo; perciocchè, chi non ama il 
suo fratello ch’egli ha veduto, come può amare 
Iddio ch’egli non ha veduto? 

E questo comandamento abbiam da lui: che chi ama 
Iddio, ami ancora il suo fratello. 

OGNUNO che crede che Gesù è il Cristo è nato da 
Dio; e chiunque ama colui che l’ha generato, ama 
ancora colui che è stato generato da esso. 

Per questo conosciamo che amiamo i figliuoli di 
Dio, quando amiamo Iddio, ed osserviamo i suoi 
comandamenti. 

Perciocchè questo è l’amore di Dio, che noi 
osserviamo i suoi comandamenti; e i suoi 
comandamenti non sono gravi. 

Poichè tutto quello che è nato da Dio vince il 
mondo; e questa è la vittoria che ha vinto il 
mondo, cioè, la fede nostra. 

Chi è colui che vince il mondo, se non colui che 
crede che Gesù è il Figliuolo di Dio? 

Questi è quel che è venuto con acqua, e sangue, 
cioè Gesù Cristo; non con acqua solamente, ma 
con sangue, e con acqua; e lo Spirito è quel che 
ne rende testimonianza; poichè lo Spirito è la 
verità. 

Perciocchè tre son quelli che testimoniano nel 
cielo: il Padre, e la Parola, e lo Spirito Santo; 
e questi tre sono una stessa cosa. 

Tre ancora son quelli che testimoniano sopra la 
terra: lo Spirito, e l’acqua, e il sangue; e 
questi tre si riferiscono a quell’una cosa. 

Se noi riceviamo la testimonianza degli uomini, la 
testimonianza di Dio è pur maggiore; poichè 
questa è la testimonianza di Dio, la quale egli 
ha testimoniata del suo Figliuolo. 

Chi crede nel Figliuol di Dio, ha quella 
testimonianza in sè stesso; chi non crede a Dio, 
lo fa bugiardo; poichè non ha creduto alla 
testimonianza, che Iddio ha testimoniata intorno 
al suo Figliuolo. 

E la testimonianza è questa: che Iddio ci ha data 
la vita eterna, e che questa vita è nel suo 
Figliuolo. 

Chi ha il Figliuolo ha la vita; chi non ha il 
Figliuol di Dio non ha la vita. 

Io ho scritte queste cose a voi che credete nel 
nome del Figliuol di Dio acciocchè sappiate che 
avete la vita eterna, ed acciocchè crediate nel 
nome del Figliuol di Dio. 

E QUESTA è la confidanza che abbiamo in lui: che 
se domandiamo alcuna cosa secondo la sua volontà, 
egli ci esaudisce. 

E, se sappiamo che qualunque cosa chieggiamo, egli 
ci esaudisce, noi sappiamo che abbiamo le cose che 
abbiam richieste da lui. 

Se alcuno vede il suo fratello commetter peccato 
che non sia a morte, preghi Iddio, ed egli gli 
donerà la vita, cioè, a quelli che peccano, ma 
non a morte. Vi è un peccato a morte; per quello 
io non dico che egli preghi. 

Ogni iniquità è peccato; ma v’è alcun peccato 
che non è a morte. 

Noi sappiamo che chiunque è nato da Dio non 
pecca; ma chi è nato da Dio conserva sè stesso, 
e il maligno non lo tocca. 

Noi sappiamo che siam da Dio e che tutto il mondo 
giace nel maligno. 

Ma noi sappiamo che il Figliuol di Dio è venuto, 
e ci ha dato intendimento, acciocchè conosciamo 
colui che è il vero; e noi siamo nel vero, nel 
suo Figliuol Gesù Cristo; questo è il vero Dio, 
e la vita eterna. 

Figlioletti, guardatevi dagl’idoli. Amen. 

L’ANZIANO alla signora eletta, ed ai suoi 
figliuoli, i quali io amo in verità e non io 
solo, ma ancora tutti quelli che hanno conosciuta 
la verità; 

per la verità che dimora in noi, e sarà con noi 
in eterno. 

Grazia, misericordia, e pace, da Dio Padre, e dal 
Signor Gesù Cristo, Figliuol del Padre, sia con 
voi, in verità, e carità. 

IO mi son grandemente rallegrato che ho trovato 
de’ tuoi figliuoli che camminano in verità, 
secondo che ne abbiam ricevuto il comandamento dal 
Padre. 

Ed ora io ti prego, signora, non come scrivendoti 
un comandamento nuovo, ma quello che abbiamo avuto 
dal principio, che amiamo gli uni gli altri. 

E questa è la carità, che camminiamo secondo i 
comandamenti d’esso. Quest’è il comandamento, 
siccome avete udito dal principio, che camminiate 
in quella. 

Poichè sono entrati nel mondo molti seduttori, i 
quali non confessano Gesù Cristo esser venuto in 
carne; un tale è il seduttore e l’anticristo. 

Prendetevi guardia, acciocchè non perdiamo le 
buone opere, che abbiamo operate; anzi riceviamo 
pieno premio. 

Chiunque si rivolta, e non dimora nella dottrina 
di Cristo, non ha Iddio; chi dimora nella dottrina 
di Cristo ha e il Padre, e il Figliuolo. 

Se alcuno viene a voi, e non reca questa dottrina, 
non lo ricevete in casa, e non salutatelo. 

Perciocchè, chi lo saluta partecipa le malvage 
opere d’esso. 

Benchè io avessi molte cose da scrivervi, pur non 
ho voluto farlo per carta, e per inchiostro; ma 
spero di venire a voi, e parlarvi a bocca; 
acciocchè la vostra allegrezza sia compiuta. 

I figliuoli della tua sorella eletta ti salutano. 
Amen. 

L’ANZIANO al diletto Gaio, il quale io amo in 
verità. 

Diletto, io desidero che tu prosperi in ogni cosa 
e stii sano, siccome l’anima tua prospera. 

Perciocchè io mi son grandemente rallegrato, 
quando son venuti i fratelli, ed hanno reso 
testimonianza della tua verità, secondo che tu 
cammini in verità. 

Io non ho maggiore allegrezza di questa, 
d’intendere che i miei figliuoli camminano in 
verità. 

Diletto, tu fai da vero fedele, in ciò che tu 
operi inverso i fratelli, e inverso i forestieri. 

I quali hanno reso testimonianza della tua carità 
nel cospetto della chiesa; i quali farai bene 
d’accomiatar degnamente, secondo Iddio. 

Poichè si sono dipartiti da’ Gentili per lo suo 
nome, senza prender nulla; 

noi adunque dobbiamo accoglier que’ tali, 
acciocchè siamo aiutatori alla verità. 

IO ho scritto alla chiesa; ma Diotrefe, il qual 
procaccia il primato fra loro, non ci riceve. 

Perciò, se io vengo, ricorderò le opere 
ch’egli fa, cianciando di noi con malvage 
parole; e, non contento di questo, non solo egli 
non riceve i fratelli, ma ancora impedisce coloro 
che li vogliono ricevere, e li caccia fuor della 
chiesa. 

Diletto, non imitare il male, ma il bene; chi fa 
bene è da Dio; ma chi fa male non ha veduto 
Iddio. 

A Demetrio è resa testimonianza da tutti, e dalla 
verità stessa; ed ancora noi ne testimoniamo, e 
voi sapete che la nostra testimonianza è vera. 

Io avea molte cose da scrivere, ma non voglio 
scrivertele con inchiostro, e con penna. 

Ma spero di vederti tosto, ed allora ci parleremo 
a bocca. (G1-15) Pace sia teco. Gli amici ti 
salutano. Saluta gli amici ad uno ad uno. 

GIUDA, servitore di Gesù Cristo, e fratello di 
Giacomo, a’ chiamati, santificati in Dio Padre, 
e conservati in Cristo Gesù; 

misericordia, pace, e carità, vi sia 
moltiplicata. 

DILETTI, poichè io pongo ogni studio in 
iscrivervi della comune salute, mi è stato 
necessario scrivervi, per esortarvi di proseguire 
a combattere per la fede che è stata una volta 
insegnata a’ santi. 

Perciocchè son sottentrati certi uomini, i quali 
già innanzi ab antico sono stati scritti a questa 
condannazione; empi, i quali rivolgono la grazia 
dell’Iddio nostro a lascivia, e negano il solo 
Dio e Padrone, il Signor nostro Gesù Cristo. 

Or io voglio ricordar questo a voi, che avete 
saputo una volta questo: che il Signore, avendo 
salvato il suo popolo dal paese di Egitto, poi 
appresso distrusse quelli che non credettero. 

Ed ha messi in guardia sotto caligine, con legami 
eterni, per il giudicio del gran giorno, gli 
angeli che non hanno guardata la loro origine, ma 
hanno lasciata la lor propria stanza. 

Come Sodoma e Gomorra, e le città d’intorno, 
avendo fornicato nelle medesima maniera che 
costoro, ed essendo andate dietro ad altra carne, 
sono state proposte per esempio, portando la pena 
dell’eterno fuoco. 

E pur simigliantemente ancora costoro, trasognati, 
contaminano la carne, e sprezzano le signorie, e 
dicon male delle dignità. 

Là dove l’arcangelo Michele, quando, 
contendendo col diavolo, disputava intorno al 
corpo di Mosè, non ardì lanciar contro a lui 
sentenza di maldicenza; anzi disse: Sgriditi il 
Signore. 

Ma costoro dicon male di tutte le cose che 
ignorano; e si corrompono in tutte quelle, le 
quali, come gli animali senza ragione, 
naturalmente sanno. 

Guai a loro! perciocchè son camminati per la via 
di Caino, e si son lasciati trasportare per 
l’inganno del premio di Balaam, e son periti per 
la ribellione di Core. 

Costoro son macchie ne’ vostri pasti di carità, 
mentre sono a tavola con voi, pascendo loro stessi 
senza riverenza; nuvole senz’acqua, sospinte qua 
e là da’ venti; alberi appassati, sterili, due 
volte morti, diradicati; 

fiere onde del mare, schiumanti le lor brutture; 
stelle erranti, a cui è riserbata la caligine 
delle tenebre in eterno. 

Or a tali ancora profetizzò Enoc, settimo da 
Adamo, dicendo: Ecco, il Signore è venuto con le 
sue sante migliaia; 

per far giudicio contro a tutti, ed arguire tutti 
gli empi d’infra loro, di tutte le opere 
d’empietà, che hanno commesse; e di tutte le 
cose felle, che hanno proferite contro a lui gli 
empi peccatori. 

Costoro son mormoratori, querimoniosi, camminando 
secondo le loro concupiscenze; e la lor bocca 
proferisce cose sopra modo gonfie, ammirando le 
persone per l’utilità. 

Ma voi, diletti, ricordatevi delle parole predette 
dagli apostoli del Signor nostro Gesù Cristo; 

come vi dicevano, che nell’ultimo tempo vi 
sarebbero degli schernitori; i quali 
camminerebbero secondo le concupiscenze delle loro 
empietà. 

Costoro son quelli che separano sè stessi, 
essendo sensuali, non avendo lo Spirito. 

Ma voi, diletti, edificando voi stessi sopra la 
vostra santissima fede, orando per lo Spirito 
Santo, 

conservatevi nell’amor di Dio, aspettando la 
misericordia del Signor nostro Gesù Cristo, a 
vita eterna. 

Ed abbiate compassione degli uni, usando 
discrezione; 

ma salvate gli altri per ispavento, rapendoli dal 
fuoco; odiando eziandio la vesta macchiata dalla 
carne. 

Or a colui che è potente da conservarvi senza 
intoppo, e farvi comparir davanti alla gloria sua 
irreprensibili, con giubilo; 

a Dio sol savio, Salvator nostro, sia gloria e 
magnificenza; imperio, e podestà; ed ora e per 
tutti i secoli. Amen. 

LA Rivelazione di Gesù Cristo, la quale Iddio gli 
ha data, per far sapere a’ suoi servitori le 
cose che debbono avvenire in breve tempo; ed egli 
l’ha dichiarata, avendola mandata per il suo 
angelo, a Giovanni, suo servitore. 

Il quale ha testimoniato della parola di Dio, e 
della testimonianza di Gesù Cristo, e di tutte le 
cose che egli ha vedute. 

Beato chi legge, e beati coloro che ascoltano le 
parole di questa profezia, e serbano le cose che 
in essa sono scritte; perciocchè il tempo è 
vicino. 

GIOVANNI, alle sette chiese, che son nell’Asia: 
Grazia a voi, e pace, da colui che è, e che era, 
e che ha da venire; e da’ sette spiriti, che son 
davanti al suo trono; 

e da Gesù Cristo, il fedel testimonio, il 
primogenito dai morti, e il principe dei re della 
terra. Ad esso, che ci ha amati, e ci ha lavati 
de’ nostri peccati col suo sangue; 

e ci ha fatti re, e sacerdoti, a Dio suo Padre; 
sia la gloria e l’imperio, ne’ secoli de’ 
secoli. Amen. 

Ecco, egli viene con le nuvole, ed ogni occhio lo 
vedrà, eziandio quelli che l’hanno trafitto: e 
tutte le nazioni della terra faran cordoglio per 
lui. Sì, Amen. 

Io son l’Alfa, e l’Omega; il principio, e la 
fine, dice il Signore Iddio, che è, e che era, e 
che ha da venire, l’Onnipotente. 

IO Giovanni, che son vostro fratello, ed insieme 
compagno nell’afflizione, e nel regno, e nella 
sofferenza di Cristo Gesù, era nell’isola 
chiamata Patmo, per la parola di Dio, e per la 
testimonianza di Gesù Cristo. 

Io era in ispirito nel giorno della Domenica; e 
udii dietro a me una gran voce, come d’una 
tromba, che diceva: 

Io son l’Alfa, e l’Omega; il primo, e 
l’ultimo; e: Ciò che tu vedi scrivilo in un 
libro, e mandalo alle sette chiese, che sono in 
Asia: ad Efeso, ed a Smirna, ed a Pergamo, ed a 
Tiatiri, ed a Sardi, ed a Filadelfia, ed a 
Laodicea. 

Ed io in quello mi rivoltai, per veder la voce che 
avea parlato meco; e rivoltomi, vidi sette 
candellieri d’oro. 

E in mezzo di que’ sette candellieri, uno, 
simigliante ad un figliuol d’uomo, vestito 
d’una vesta lunga fino a’ piedi, e cinto 
d’una cintura d’oro all’altezza del seno. 

E il suo capo, e i suoi capelli eran candidi come 
lana bianca, a guisa di neve; e i suoi occhi 
somigliavano una fiamma di fuoco. 

E i suoi piedi eran simili a del calcolibano, a 
guisa che fossero stati infocati in una fornace; e 
la sua voce era come il suono di molte acque. 

Ed egli avea nella sua man destra sette stelle; e 
della sua bocca usciva una spada a due tagli, 
acuta; e il suo sguardo era come il sole, quando 
egli risplende nella sua forza. 

E quando io l’ebbi veduto, caddi ai suoi piedi 
come morto. Ed egli mise la sua man destra sopra 
me, dicendomi: Non temere; io sono il primo, e 
l’ultimo; 

e quel che vive; e sono stato morto, ma ecco, son 
vivente ne’ secoli de’ secoli, Amen; ed ho le 
chiavi della morte, e dell’inferno. 

Scrivi adunque le cose che tu hai vedute, e quelle 
che sono, e quelle che saranno da ora innanzi; 

il misterio delle sette stelle, che tu hai vedute 
sopra la mia destra, e quello de’ sette 
candellieri d’oro. Le sette stelle son gli 
angeli delle sette chiese; e i sette candellieri, 
che tu hai veduti, sono le sette chiese. 

ALL’ANGELO della chiesa d’Efeso scrivi: Queste 
cose dice colui che tiene le sette stelle nella 
sua destra, il qual cammina in mezzo de’ sette 
candellieri d’oro: 

Io conosco le opere tue, e la tua fatica, e la tua 
sofferenza, e che tu non puoi sopportare i 
malvagi; ed hai provati coloro che si dicono 
essere apostoli, e nol sono; e li hai trovati 
mendaci; 

ed hai portato il carico, ed hai sofferenza, ed 
hai faticato per il mio nome, e non ti sei 
stancato. 

Ma io ho contro a te questo: che tu hai lasciata 
la tua primiera carità. 

Ricordati adunque onde tu sei scaduto, e 
ravvediti, e fa’ le primiere opere; se no, tosto 
verrò a te, e rimoverò il tuo candelliere dal 
suo luogo, se tu non ti ravvedi. 

Ma tu hai questo: che tu odii le opere dei 
Nicolaiti, le quali odio io ancora. 

Chi ha orecchio ascolti ciò che lo Spirito dice 
alle chiese: A chi vince io darò a mangiare 
dell’albero della vita, che è in mezzo del 
paradiso dell’Iddio mio. 

E ALL’ANGELO della chiesa di Smirna scrivi: 
Queste cose dice il primo, e l’ultimo; il quale 
è stato morto, ed è tornato in vita: 

Io conosco le tue opere, e la tua afflizione, e la 
tua povertà ma pur tu sei ricco; e la bestemmia 
di coloro che si dicono esser Giudei, e nol sono; 
anzi sono una sinagoga di Satana. 

Non temer nulla delle cose che tu soffrirai; ecco, 
egli avverrà che il Diavolo caccerà alcuni di 
voi in prigione, acciocchè siate provati; e voi 
avrete tribolazione di dieci giorni; sii fedele 
infino alla morte, ed io ti darò la corona della 
vita. 

Chi ha orecchio, ascolti ciò che lo Spirito dice 
alle chiese: Chi vince non sarà punto offeso 
dalla morte seconda. 

E ALL’ANGELO della chiesa di Pergamo scrivi: 
Queste cose dice colui che ha la spada a due 
tagli, acuta: 

Io conosco le tue opere, e dove tu abiti, cioè 
là dove è il seggio di Satana; e pur tu ritieni 
il mio nome, e non hai rinnegata la mia fede, a’ 
dì che fu ucciso il mio fedel testimonio Antipa 
fra voi, là dove abita Satana. 

Ma io ho alcune poche cose contro a te, cioè: che 
tu hai quivi di quelli che tengono la dottrina di 
Balaam, il quale insegnò a Balac di porre intoppo 
davanti a’ figliuoli d’Israele, acciocchè 
mangiassero delle cose sacrificate agl’idoli, e 
fornicassero. 

Così hai ancora tu di quelli che tengono la 
dottrina de’ Nicolaiti; il che io odio. 

Ravvediti; se no, tosto verrò a te, e combatterò 
con loro con la spada della mia bocca. 

Chi ha orecchio, ascolti ciò che lo Spirito dice 
alle chiese: A chi vince io darò a mangiar della 
manna nascosta, e gli darò un calcolo bianco, e 
in su quel calcolo un nuovo nome scritto, il qual 
niuno conosce, se non colui che lo riceve. 

E ALL’ANGELO della chiesa di Tiatiri scrivi: 
Queste cose dice il Figliuol di Dio, il quale ha 
gli occhi come fiamma di fuoco, e i cui piedi sono 
simili a calcolibano: 

Io conosco le tue opere, e la tua carità, e la 
tua fede, e il tuo ministerio, e la tua 
sofferenza; e che le tue opere ultime sopravanzano 
le primiere. 

Ma ho contro a te alcune poche cose, cioè: che tu 
lasci che la donna Iezabel, la quale si dice esser 
profetessa, insegni, e seduca i miei servitori, 
per fornicare, e mangiar de’ sacrificii 
degl’idoli. 

Ed io le ho dato tempo da ravvedersi della sua 
fornicazione; ma ella non si è ravveduta. 

Ecco, io la fo cadere in letto; e quelli che 
adulterano con lei, in gran tribolazione, se non 
si ravveggono delle opere loro. 

E farò morir di morte i figliuoli di essa; e 
tutte le chiese conosceranno che io son quello che 
investigo le reni, ed i cuori, e renderò a 
ciascun di voi secondo le vostre opere. 

Ma a voi altri che siete in Tiatiri, che non avete 
questa dottrina, e non avete conosciute le 
profondità di Satana, come coloro parlano, io 
dico: Io non metterò sopra voi altro carico. 

Tuttavolta, ciò che voi avete, ritenetelo finchè 
io venga. 

Ed a chi vince, e guarda fino al fine le opere 
mie, io darò podestà sopra le nazioni; 

ed egli le reggerà con una verga di ferro, e 
saranno tritate come i vasi di terra; siccome io 
ancora ho ricevuto dal Padre mio. 

E gli darò la stella mattutina. 

Chi ha orecchio, ascolti ciò che lo Spirito dice 
alle chiese. 

E ALL’ANGELO della chiesa di Sardi scrivi: 
Queste cose dice colui che ha i sette spiriti di 
Dio, e le sette stelle: Io conosco le tue opere; 
che tu hai nome di vivere, e pur sei morto. 

Sii vigilante, e rafferma il rimanente che sta per 
morire; poichè io non ho trovate le opere tue 
compiute nel cospetto dell’Iddio mio. 

Ricordati adunque quanto hai ricevuto ed udito; e 
serbalo, e ravvediti. Che se tu non vegli, io 
verrò sopra te, a guisa di ladro, e tu non saprai 
a qual’ora io verrò sopra te. 

Ma pur hai alcune poche persone in Sardi, che non 
hanno contaminate le lor vesti; e quelli 
cammineranno meco in vesti bianche, perciocchè ne 
son degni. 

Chi vince sarà vestito di veste bianca, ed io non 
cancellerò il suo nome dal libro della vita; anzi 
confesserò il suo nome nel cospetto del Padre 
mio, e nel cospetto de’ suoi angeli. 

Chi ha orecchio ascolti ciò che lo Spirito dice 
alle chiese. 

E ALL’ANGELO della chiesa di Filadelfia scrivi: 
Queste cose dice il santo, il verace, colui che ha 
la chiave di Davide; il quale apre, e niuno 
chiude; il qual chiude, e niuno apre: 

Io conosco le tue opere; ecco, io ti ho posto la 
porta aperta davanti, la qual niuno può chiudere; 
perciocchè tu hai un poco di forza, ed hai 
guardata la mia parola, e non hai rinnegato il mio 
nome. 

Ecco, io riduco quei della sinagoga di Satana, che 
si dicono esser Giudei, e nol sono, anzi mentono, 
in tale stato, che farò che verranno, e 
s’inchineranno davanti a’ tuoi piedi, e 
conosceranno che io t’ho amato. 

Perciocchè tu hai guardata la parola della mia 
pazienza, io altresì ti guarderò dall’ora 
della tentazione che verrà sopra tutto il mondo, 
per far prova di coloro che abitano sopra la 
terra. 

Ecco, io vengo in breve; ritieni ciò che tu hai, 
acciocchè niuno ti tolga la tua corona. 

Chi vince io lo farò una colonna nel tempio 
dell’Iddio mio, ed egli non uscirà mai più 
fuori; e scriverò sopra lui il nome dell’Iddio 
mio, e il nome della città dell’Iddio mio, 
della nuova Gerusalemme, la quale scende dal 
cielo, d’appresso all’Iddio mio, e il mio 
nuovo nome. 

Chi ha orecchio ascolti ciò che lo Spirito dice 
alle chiese. 

E ALL’ANGELO della chiesa di Laodicea scrivi: 
Queste cose dice l’Amen, il fedel testimonio, e 
verace; il principio della creazione di Dio: 

Io conosco le tue opere; che tu non sei nè 
freddo, nè fervente; oh fossi tu pur freddo, o 
fervente! 

Così, perciocchè tu sei tiepido, e non sei nè 
freddo, nè fervente, io ti vomiterò fuor della 
mia bocca. 

Perciocchè tu dici: Io son ricco, e sono 
arricchito, e non ho bisogno di nulla; e non sai 
che tu sei quel calamitoso, e miserabile, e 
povero, e cieco, e nudo. 

Io ti consiglio di comperar da me dell’oro 
affinato col fuoco, acciocchè tu arricchisca; e 
de’ vestimenti bianchi, acciocchè tu sii 
vestito, e non apparisca la vergogna della tua 
nudità; e d’ungere con un collirio gli occhi 
tuoi, acciocchè tu vegga. 

Io riprendo, e castigo tutti quelli che io amo; 
abbi adunque zelo, e ravvediti. 

Ecco, io sto alla porta, e picchio; se alcuno ode 
la mia voce, ed apre la porta, io entrerò a lui, 
e cenerò con lui, ed egli meco. 

A chi vince io donerò di seder meco nel trono 
mio; siccome io ancora ho vinto, e mi son posto a 
sedere col Padre mio nel suo trono. 

Chi ha orecchio ascolti ciò che lo Spirito dice 
alle chiese. 

DOPO queste cose io vidi, ed ecco una porta aperta 
nel cielo; ecco ancora quella prima voce, a guisa 
di tromba, che io avea udita parlante meco, 
dicendo: Sali qua, ed io ti mostrerò le cose che 
debbono avvenire da ora innanzi. 

E subito io fui rapito in ispirito; ed ecco, un 
trono era posto nel cielo, e in sul trono v’era 
uno a sedere. 

E colui che sedea era nell’aspetto simigliante 
ad una pietra di diaspro, e sardia; e intorno al 
trono v’era l’arco celeste, simigliante in 
vista ad uno smeraldo. 

E intorno al trono v’erano ventiquattro troni, e 
in su i ventiquattro troni vidi sedere i 
ventiquattro vecchi, vestiti di vestimenti 
bianchi; ed aveano in su le lor teste delle corone 
d’oro. 

E dal trono procedevano folgori, e suoni, e tuoni; 
e v’erano sette lampane ardenti davanti al 
trono, le quali sono i sette spiriti di Dio. 

E davanti al trono v’era come un mare di vetro, 
simile a cristallo. E quivi in mezzo, ove era il 
trono, e d’intorno ad esso, v’erano quattro 
animali, pieni d’occhi, davanti e dietro. 

E il primo animale era simile ad un leone, e il 
secondo animale simile ad un vitello, e il terzo 
animale avea la faccia come un uomo, e il quarto 
animale era simile ad un’aquila volante. 

E i quattro animali aveano per uno sei ale 
d’intorno, e dentro erano pieni d’occhi; e non 
restano mai, nè giorno, nè notte, di dire: 
Santo, Santo, Santo è il Signore Iddio, 
l’Onnipotente che era, che è, che ha da venire! 

E quando gli animali rendevano gloria, ed onore, e 
grazie, a colui che sedeva in sul trono, a colui 
che vive nei secoli de’ secoli; 

i ventiquattro vecchi si gettavano giù davanti a 
colui che sedeva in sul trono, e adoravan colui 
che vive ne’ secoli de’ secoli; e gettavano le 
lor corone davanti al trono, dicendo: 

Degno sei, o Signore e Iddio nostro, o Santo, di 
ricever la gloria, l’onore, e la potenza; 
perciocchè tu hai create tutte le cose, e per la 
tua volontà sono, e sono state create. 

POI io vidi nella man destra di colui che sedeva 
in sul trono un libro scritto dentro e di fuori, 
suggellato con sette suggelli. 

E vidi un possente angelo, che bandiva con gran 
voce: Chi è degno di aprire il libro, e di 
sciorre i suoi suggelli? 

E niuno, nè in cielo, nè sopra la terra, nè di 
sotto alla terra, poteva aprire il libro, nè 
riguardarlo. 

Ed io piangeva forte, perciocchè niuno era stato 
trovato degno di aprire, e di leggere il libro; e 
non pur di riguardarlo. 

E uno de’ vecchi mi disse: Non piangere; ecco il 
Leone, che è della tribù di Giuda, la Radice di 
Davide, ha vinto, per aprire il libro, e sciorre i 
suoi sette suggelli. 

Poi io vidi, ed ecco, in mezzo del trono, e de’ 
quattro animali, e in mezzo dei vecchi, un Agnello 
che stava in piè, che pareva essere stato ucciso, 
il quale avea sette corna, e sette occhi, che sono 
i sette spiriti di Dio, mandati per tutta la 
terra. 

Ed esso venne, e prese il libro dalla man destra 
di colui che sedeva in sul trono. 

E quando egli ebbe preso il libro, i quattro 
animali, e i ventiquattro vecchi, si gettarono 
giù davanti all’Agnello, avendo ciascuno delle 
cetere, e delle coppe piene di profumi, che sono 
le orazioni de’ santi. 

E cantavano un nuovo cantico, dicendo: Tu sei 
degno di ricevere il libro, e d’aprire i suoi 
suggelli perciocchè tu sei stato ucciso, e col 
tuo sangue ci hai comperati a Dio, d’ogni 
tribù, e lingua, e popolo, e nazione; 

e ci hai fatti re, e sacerdoti all’Iddio nostro; 
e noi regneremo sopra la terra. 

Ed io riguardai, e udii la voce di molti angeli 
intorno al trono, ed agli animali, ed ai vecchi; e 
il numero loro era di migliaia di migliaia, e di 
decine di migliaia di decine di migliaia; 

che dicevano con gran voce: Degno è l’Agnello, 
che è stato ucciso, di ricever la potenza, e le 
ricchezze, e la sapienza, e la forza, e l’onore, 
e la gloria, e la benedizione. 

Io udii ancora ogni creatura che è nel cielo, e 
sopra la terra, e di sotto alla terra; e quelle 
che son nel mare, e tutte le cose che sono in 
essi, che dicevano: A colui che siede in sul 
trono, ed all’Agnello, sia la benedizione, e 
l’onore, e la gloria, e la forza, ne’ secoli 
de’ secoli. 

E i quattro animali dicevano: Amen! e i 
ventiquattro vecchi si gettarono giù, e adorarono 
colui che vive ne’ secoli dei secoli. 

POI vidi, quando l’Agnello ebbe aperto l’uno 
de’ sette suggelli; ed io udii uno de’ quattro 
animali, che diceva, a guisa che fosse stata la 
voce d’un tuono: Vieni, e vedi. 

Ed io vidi, ed ecco un caval bianco; e colui che 
lo cavalcava avea un arco; e gli fu data una 
corona, ed egli uscì fuori vincitore, ed 
acciocchè vincesse. 

E quando egli ebbe aperto il secondo suggello, io 
udii il secondo animale, che diceva: Vieni, e 
vedi. 

E uscì fuori un altro cavallo sauro; ed a colui 
che lo cavalcava fu dato di toglier la pace dalla 
terra, acciocchè gli uomini si uccidessero gli 
uni gli altri; e gli fu data una grande spada. 

E quando egli ebbe aperto il terzo suggello, io 
udii il terzo animale, che diceva: Vieni, e vedi. 
Ed io vidi, ed ecco un caval morello; e colui che 
lo cavalcava avea una bilancia in mano. 

Ed io udii una voce, in mezzo de’ quattro 
animali, che diceva; La chenice del frumento per 
un danaro, e le tre chenici d’orzo per un 
danaro; e non danneggiare il vino, nè l’olio. 

E quando egli ebbe aperto il quarto suggello, io 
udii la voce del quarto animale che diceva: Vieni, 
e vedi. 

Ed io vidi, ed ecco un caval fulvo; e colui che lo 
cavalcava avea nome la Morte; e dietro ad essa 
seguitava l’Inferno; e fu loro data podestà 
sopra la quarta parte della terra, da uccider con 
ispada, con fame, e con mortalità, e per le fiere 
della terra. 

E quando egli ebbe aperto il quinto suggello, io 
vidi disotto all’altare le anime degli uomini 
uccisi per la parola di Dio, e per la 
testimonianza dell’Agnello, che avevano resa. 

E gridarono con gran voce, dicendo: Infino a 
quando, o Signore, che sei il santo, e il verace, 
non fai tu giudicio, e non vendichi tu il nostro 
sangue sopra coloro che abitano sopra la terra? 

E furono date a ciascuna d’esse delle stole 
bianche, e fu loro detto che si riposassero ancora 
un poco di tempo, infino a tanto che fosse ancora 
compiuto il numero de’ lor conservi, e de’ lor 
fratelli, che hanno da essere uccisi, com’essi. 

Poi vidi quando egli ebbe aperto il sesto 
suggello; ed ecco, si fece un gran tremoto, e il 
sole divenne nero, come un sacco di crine; e la 
luna divenne tutta come sangue; 

e le stelle del cielo caddero in terra, come 
quando il fico, scosso da un gran vento, lascia 
cadere i suoi ficucci. 

E il cielo si ritirò, come una pergamena che si 
rotola; e ogni montagna ed isola fu mossa dal suo 
luogo. 

E i re della terra, e i grandi, e i capitani, e i 
ricchi, e i possenti, ed ogni servo, ed ogni 
libero, si nascosero nelle spelonche, e nelle 
rocce de’ monti. 

E dicevano a’ monti, ed alle rocce: Cadeteci 
addosso, e nascondeteci dal cospetto di colui che 
siede sopra il trono, e dall’ira dell’Agnello; 

perciocchè è venuto il gran giorno della sua 
ira; e chi potrà durare? 

E DOPO queste cose, io vidi quattro angeli, che 
stavano in piè sopra i quattro canti della terra, 
ritenendo i quattro venti della terra, acciocchè 
non soffiasse vento alcuno sopra la terra, nè 
sopra il mare, nè sopra alcun albero. 

Poi vidi un altro angelo, che saliva dal sol 
levante, il quale avea il suggello dell’Iddio 
vivente; ed egli gridò con gran voce a’ quattro 
angeli, a’ quali era dato di danneggiar la 
terra, ed il mare, dicendo: 

Non danneggiate la terra, nè il mare, nè gli 
alberi, finchè noi abbiam segnati i servitori 
dell’Iddio nostro in su le fronti loro. 

Ed io udii il numero de’ segnati, che era di 
cenquarantaquattromila segnati di tutte le tribù 
de’ figliuoli d’Israele. 

Della tribù di Giuda, dodicimila segnati; della 
tribù di Ruben, dodicimila segnati; della tribù 
di Gad, dodicimila segnati; 

della tribù di Aser, dodicimila segnati; della 
tribù di Neftali, dodicimila segnati; della 
tribù di Manasse, dodicimila segnati; 

della tribù di Simeon, dodicimila segnati; della 
tribù di Levi, dodicimila segnati; della tribù 
d’Issacar, dodicimila segnati; 

della tribù di Zabulon, dodicimila segnati; della 
tribù di Giuseppe, dodicimila segnati; della 
tribù di Beniamino, dodicimila segnati. 

DOPO queste cose, io vidi, ed ecco una turba 
grande, la qual niuno poteva annoverare, di tutte 
le nazioni, e tribù, e popoli, e lingue, i quali 
stavano in piè davanti al trono, e davanti 
all’Agnello, vestiti di stole bianche, ed aveano 
delle palme nelle mani. 

E gridavano con gran voce, dicendo: La salute 
appartiene all’Iddio nostro, il quale siede 
sopra il trono, ed all’Agnello. 

E tutti gli angeli stavano in piè intorno al 
trono, ed a’ vecchi, ed a’ quattro animali; e 
si gettarono giù in su le lor facce, davanti al 
trono; e adorarono Iddio, dicendo: 

Amen! la benedizione, e la gloria, e la sapienza, 
e le grazie e l’onore, e la potenza, e la forza, 
appartengono all’Iddio nostro ne’ secoli de’ 
secoli. Amen! 

Ed uno de’ vecchi mi fece motto, e mi disse: Chi 
son costoro, che son vestiti di stole bianche? ed 
onde son venuti? 

Ed io gli dissi: Signor mio, tu il sai. Ed egli mi 
disse: Costoro son quelli che son venuti dalla 
gran tribolazione, ed hanno lavate le loro stole, 
e le hanno imbiancate nel sangue dell’Agnello. 

Perciò sono davanti al trono di Dio, e gli 
servono giorno e notte, nel suo tempio; e colui 
che siede sopra il trono tenderà sopra loro il 
suo padiglione. 

Non avranno più fame, nè sete; e non caderà 
più sopra loro nè sole, nè arsura alcuna; 

(G7-16) perciocchè l’Agnello che è in mezzo 
del trono li pasturerà, e li guiderà alle vive 
fonti delle acque; e Iddio asciugherà ogni 
lagrima dagli occhi loro. 

E QUANDO l’Agnello ebbe aperto il settimo 
suggello, si fece silenzio nel cielo lo spazio 
d’intorno ad una mezz’ora. 

Ed io vidi i sette angeli, i quali stavano in piè 
davanti a Dio, e furono loro date sette trombe. 

Ed un altro angelo venne, e si fermò appresso 
l’altare, avendo un turibolo d’oro; e gli 
furono dati molti profumi, acciocchè ne desse 
alle orazioni di tutti i santi, sopra l’altar 
d’oro, che era davanti al trono. 

E il fumo de’ profumi, dati alle orazioni de’ 
santi, salì, dalla mano dell’angelo, nel 
cospetto di Dio. 

Poi l’angelo prese il turibolo, e l’empiè del 
fuoco dell’altare, e lo gettò nella terra; e si 
fecero suoni, e tuoni, e folgori, e tremoto. 

E i sette angeli che avean le sette trombe si 
apparecchiarono per sonare. 

E il primo angelo sonò; e venne una gragnuola, e 
del fuoco, mescolati con sangue; e furon gettati 
nella terra; e la terza parte della terra fu arsa; 
la terza parte degli alberi altresì, ed ogni erba 
verde fu bruciata. 

Poi sonò il secondo angelo; e fu gettato nel mare 
come un gran monte ardente; e la terza parte del 
mare divenne sangue; 

e la terza parte delle creature che son nel mare, 
le quali hanno vita, morì; e la terza parte delle 
navi perì. 

Poi sonò il terzo angelo; e cadde dal cielo una 
grande stella, ardente come una torcia; e cadde 
sopra la terza parte de’ fiumi, e sopra le fonti 
delle acque. 

E il nome della stella si chiama Assenzio; e la 
terza parte delle acque divenne assenzio; e molti 
degli uomini morirono di quelle acque; perciocchè 
eran divenute amare. 

Poi sonò il quarto angelo; e la terza parte del 
sole fu percossa, e la terza parte della luna, e 
la terza parte delle stelle, sì che la terza 
parte loro scurò; e la terza parte del giorno non 
luceva, nè la notte simigliantemente. 

Ed io riguardai, e udii un angelo volante in mezzo 
del cielo, che disse con gran voce tre volte: 
Guai, guai, guai a coloro che abitano sopra la 
terra, per gli altri suoni della tromba de’ tre 
angeli che hanno da sonare! 

POI sonò il quinto angelo, ed io vidi una stella 
caduta dal cielo in terra; e ad esso fu data la 
chiave del pozzo dell’abisso. 

Ed egli aperse il pozzo dell’abisso, e di quel 
pozzo salì un fumo, simigliante al fumo d’una 
gran fornace ardente; e il sole e l’aria scurò, 
per il fumo del pozzo. 

E di quel fumo uscirono in terra locuste; e fu 
loro dato potere, simile a quello degli scorpioni 
della terra. 

E fu lor detto, che non danneggiassero l’erba 
della terra, nè verdura alcuna, nè albero 
alcuno; ma solo gli uomini che non hanno il 
segnale di Dio in su le lor fronti. 

E fu loro dato, non di ucciderli, ma di 
tormentarli lo spazio di cinque mesi; e il lor 
tormento era come quello dello scorpione, quando 
ha ferito l’uomo. 

E in que’ giorni gli uomini cercheranno la 
morte, e non la troveranno; e desidereranno di 
morire, e la morte fuggirà da loro. 

Or i sembianti delle locuste erano simili a 
cavalli apparecchiati alla battaglia; ed aveano in 
su le lor teste come delle corone d’oro, e le 
lor facce erano come facce d’uomini. 

Ed avean capelli, come capelli di donne: e i lor 
denti erano come denti di leoni. 

Ed aveano degli usberghi, come usberghi di ferro; 
e il suon delle loro ale era come il suono de’ 
carri, o di molti cavalli correnti alla battaglia. 

Ed aveano delle code simili a quelle degli 
scorpioni, e v’erano delle punte nelle lor code; 
e il poter loro era di danneggiar gli uomini lo 
spazio di cinque mesi. 

Ed aveano per re sopra loro l’angelo 
dell’abisso, il cui nome in Ebreo è Abaddon, ed 
in Greco Appollion. 

Il primo Guaio è passato; ecco, vengono ancora 
due Guai dopo queste cose. 

POI il sesto angelo sonò; ed io udii una voce 
dalle quattro corna dell’altar d’oro, ch’era 
davanti a Dio; 

la quale disse al sesto angelo che avea la tromba: 
Sciogli i quattro angeli, che son legati in sul 
gran fiume Eufrate. 

E furono sciolti que’ quattro angeli, che erano 
apparecchiati per quell’ora, e giorno, e mese, 
ed anno; per uccider la terza parte degli uomini. 

E il numero degli eserciti della cavalleria era di 
venti migliaia di decine di migliaia; ed io udii 
il numero loro. 

Simigliantemente ancora vidi nella visione i 
cavalli, e quelli che li cavalcavano, i quali 
aveano degli usberghi di fuoco, di giacinto, e di 
zolfo; e le teste de’ cavalli erano come teste 
di leoni; e dalle bocche loro usciva fuoco, e 
fumo, e zolfo. 

Da queste tre piaghe: dal fuoco, dal fumo, e dallo 
zolfo, che usciva delle bocche loro, fu uccisa la 
terza parte degli uomini. 

Perciocchè il poter de’ cavalli era nella lor 
bocca, e nelle lor code; poichè le lor code erano 
simili a serpenti, avendo delle teste, e con esse 
danneggiavano. 

E il rimanente degli uomini, che non furono uccisi 
di queste piaghe, non si ravvide ancora delle 
opere delle lor mani, per non adorare i demoni, e 
gl’idoli d’oro, e d’argento, e di rame, e di 
pietra, e di legno, i quali non possono nè 
vedere, nè udire, nè camminare. 

Parimente non si ravvidero de’ lor omicidii, nè 
delle lor malie, nè della loro fornicazione, nè 
de’ lor furti. 

POI vidi un altro possente angelo, che scendeva 
dal cielo, intorniato d’una nuvola, sopra il 
capo del quale era l’arco celeste; e la sua 
faccia era come il sole, e i suoi piedi come 
colonne di fuoco; 

ed avea in mano un libretto aperto; ed egli posò 
il suo piè destro in sul mare, e il sinistro in 
su la terra; 

e gridò con gran voce, nella maniera che rugge il 
leone; e quando ebbe gridato, i sette tuoni 
proferirono le lor voci. 

E quando i sette tuoni ebbero proferite le lor 
voci, io era pronto per iscriverle, ma io udii una 
voce dal cielo, che mi disse: Suggella le cose che 
i sette tuoni hanno proferite, e non iscriverle. 

E l’angelo, il quale io avea veduto stare in 
piè in sul mare, e in su la terra, levò la man 
destra al cielo; 

e giurò per colui che vive ne’ secoli de’ 
secoli, il quale ha creato il cielo, e le cose che 
sono in esso; e la terra, e le cose che sono in 
essa; e il mare, e le cose che sono in esso, che 
non vi sarebbe più tempo. 

Ma, che al tempo del suono del settimo angelo, 
quando egli sonerebbe, si compierebbe il segreto 
di Dio, il quale egli ha annunziato a’ suoi 
servitori profeti. 

E la voce che io avea udita dal cielo parlò di 
nuovo meco, e disse: Va’, prendi il libretto 
aperto, che è in mano dell’angelo, che sta in 
sul mare, e in su la terra. 

Ed io andai a quell’angelo, dicendogli: Dammi il 
libretto. Ed egli mi disse: Prendilo, e divoralo; 
ed esso ti recherà amaritudine al ventre; ma 
nella tua bocca sarà dolce come miele. 

Ed io presi il libretto di mano dell’angelo, e 
lo divorai; e mi fu dolce in bocca, come miele; 
ma, quando l’ebbi divorato, il mio ventre sentì 
amaritudine. 

Ed egli mi disse: Ei ti bisogna di nuovo 
profetizzare contro a molti popoli, e nazioni, e 
lingue, e re. 

POI mi fu data una canna, simile ad una verga. E 
l’angelo si presentò a me, dicendo: Levati, e 
misura il tempio di Dio, e l’altare, e quelli 
che adorano in quello; 

ma tralascia il cortile di fuori del tempio, e non 
misurarlo; perciocchè egli è stato dato a’ 
Gentili, ed essi calcheranno la santa città lo 
spazio di quarantadue mesi. 

Ed io darò a’ miei due testimoni di 
profetizzare; e profetizzeranno milledugensessanta 
giorni, vestiti di sacchi. 

Questi sono i due ulivi, e i due candellieri, che 
stanno nel cospetto del Signor della terra. 

E se alcuno li vuole offendere, fuoco esce dalla 
bocca loro, e divora i lor nemici; e se alcuno li 
vuole offendere, convien ch’egli sia ucciso in 
questa maniera. 

Costoro hanno podestà di chiudere il cielo, che 
non cada alcuna pioggia a’ dì della lor 
profezia; hanno parimente podestà sopra le acque, 
per convertirle in sangue; e di percuoter la terra 
di qualunque piaga, ogni volta che vorranno. 

E quando avranno finita la loro testimonianza, la 
bestia che sale dall’abisso farà guerra con 
loro, e li vincerà, e li ucciderà. 

E i lor corpi morti giaceranno in su la piazza 
della gran città, la quale spiritualmente si 
chiama Sodoma ed Egitto; dove ancora è stato 
crocifisso il Signor loro. 

E gli uomini d’infra i popoli, e tribù, e 
lingue, e nazioni, vedranno i lor corpi morti lo 
spazio di tre giorni e mezzo; e non lasceranno che 
i lor corpi morti sieno posti in monumenti. 

E gli abitanti della terra si rallegreranno di 
loro, e ne faranno festa, e si manderanno presenti 
gli uni agli altri; perciocchè questi due profeti 
avranno tormentati gli abitanti della terra. 

E in capo di tre giorni e mezzo, lo Spirito della 
vita, procedente da Dio, entrò in loro, e si 
rizzarono in piè, e grande spavento cadde sopra 
quelli che li videro. 

Ed essi udirono una gran voce dal cielo, che disse 
loro: Salite qua. Ed essi salirono al cielo nella 
nuvola; e i lor nemici li videro. 

E in quell’ora si fece un gran tremoto, e la 
decima parte della città cadde, e settemila 
persone furono uccise in quel tremoto, e il 
rimanente fu spaventato, e diede gloria 
all’Iddio del cielo. 

Il secondo Guaio è passato; ed ecco, tosto verrà 
il terzo Guaio. 

POI il settimo angelo sonò, e si fecero gran voci 
nel cielo, che dicevano: Il regno del mondo è 
venuto ad esser del Signore nostro, e del suo 
Cristo; ed egli regnerà ne’ secoli de’ 
secoli. 

E i ventiquattro vecchi, che sedevano nel cospetto 
di Dio in sui lor troni, si gettarono già sopra 
le lor facce, e adorarono Iddio, dicendo: 

Noi ti ringraziamo, o Signore Iddio onnipotente, 
che sei, che eri, e che hai da venire; che tu hai 
presa in mano la tua gran potenza, e ti sei messo 
a regnare. 

E le nazioni si sono adirate; ma l’ira tua è 
venuta, e il tempo de’ morti, nel quale conviene 
ch’essi sieno giudicati, e che tu dii il premio 
a’ tuoi servitori profeti, ed a’ santi, ed a 
coloro che temono il tuo nome, piccoli e grandi; e 
che tu distrugga coloro che distruggon la terra. 

E il tempio di Dio fu aperto nel cielo, e apparve 
l’arca del patto d’esso nel suo tempio; e si 
fecero folgori, e suoni, e tuoni, e tremoto, e 
gragnuola grande. 

POI apparve un gran segno nel cielo: una donna 
intorniata del sole, di sotto a’ cui piedi era 
la luna, e sopra la cui testa era una corona di 
dodici stelle. 

Ed essendo incinta, gridava, sentendo i dolori del 
parto, e travagliava da partorire. 

Apparve ancora un altro segno nel cielo. Ed ecco 
un gran dragone rosso, che avea sette teste, e 
dieci corna; e in su le sue teste v’erano sette 
diademi. 

E la sua coda strascinava dietro a sè la terza 
parte delle stelle del cielo, ed egli le gettò in 
terra. E il dragone si fermò davanti alla donna 
che avea da partorire, acciocchè, quando avesse 
partorito, egli divorasse il suo figliuolo. 

Ed ella partorì un figliuol maschio, il quale ha 
da reggere tutte le nazioni con verga di ferro; e 
il figliuol d’essa fu rapito, e portato appresso 
a Dio, ed appresso al suo trono. 

E la donna fuggì nel deserto, dove ha un luogo 
apparecchiato da Dio, acciocchè sia quivi nudrita 
milledugensessanta giorni. 

E si fece battaglia nel cielo; Michele, e i suoi 
angeli, combatterono col dragone; il dragone 
parimente, e i suoi angeli, combatterono. 

Ma non vinsero, e il luogo loro non fu più 
trovato nel cielo. 

E il gran dragone, il serpente antico, che è 
chiamato Diavolo e Satana, il qual seduce tutto il 
mondo, fu gettato in terra; e furono con lui 
gettati ancora i suoi angeli. 

Ed io udii una gran voce nel cielo, che diceva: 
Ora è venuta ad esser dell’Iddio nostro la 
salute, e la potenza, e il regno; e la podestà 
del suo Cristo; perciocchè è stato gettato a 
basso l’accusatore de’ nostri fratelli, il 
quale li accusava davanti all’Iddio nostro, 
giorno e notte. 

Ma essi l’hanno vinto per il sangue 
dell’Agnello, e per la parola della loro 
testimonianza; e non hanno amata la vita loro; fin 
là, che l’hanno esposta alla morte. 

Perciò, rallegratevi, o cieli, e voi che abitate 
in essi. Guai a voi, terra, e mare! perciocchè il 
Diavolo è disceso a voi, avendo grande ira, 
sapendo che egli ha poco tempo. 

E quando il dragone vide ch’egli era stato 
gettato in terra, perseguitò la donna, che avea 
partorito il figliuol maschio. 

Ma furono date alla donna due ale della grande 
aquila, acciocchè se ne volasse d’innanzi al 
serpente nel deserto, nel suo luogo, per esser 
quivi nudrita un tempo, de’ tempi, e la metà 
d’un tempo. 

E il serpente gettò dalla sua bocca, dietro alla 
donna, dell’acqua, a guisa di fiume; per far che 
il fiume la portasse via. 

Ma la terra soccorse la donna; e la terra aperse 
la sua bocca, ed assorbì il fiume, che il dragone 
avea gettato della sua bocca. 

E il dragone si adirò contro alla donna, e se ne 
andò a far guerra col rimanente della progenie 
d’essa, che serba i comandamenti di Dio, ed ha 
la testimonianza di Gesù Cristo. 

(G12-18) Ed io mi fermai in su la rena del mare. 
(G13-1) POI vidi salir dal mare una bestia, che 
aveva dieci corna e sette teste; e in su le sue 
corna dieci diademi, e in su le sue teste un nome 
di bestemmia. 

E la bestia ch’io vidi era simigliante ad un 
pardo, e i suoi piedi erano come piedi d’orso, e 
la sua bocca come una bocca di leone; e il dragone 
le diede la sua potenza, e il suo trono, e 
podestà grande. 

Ed io vidi una delle sue teste come ferita a 
morte; ma la sua piaga mortale fu sanata; e tutta 
la terra si maravigliò dietro alla bestia. 

E adorarono il dragone, che avea data la podestà 
alla bestia; adorarono ancora la bestia, dicendo: 
Chi è simile alla bestia, e chi può guerreggiare 
con lei? 

E le fu data bocca parlante cose grandi, e 
bestemmie, e le fu data podestà di durar 
quarantadue mesi. 

Ed ella aperse la sua bocca in bestemmia contro a 
Dio, da bestemmiare il suo nome, e il suo 
tabernacolo, e quelli che abitano nel cielo. 

E le fu dato, di far guerra a’ santi, e di 
vincerli; le fu parimente data podestà sopra ogni 
tribù, e lingua, e nazione. 

E tutti gli abitanti della terra, i cui nomi non 
sono scritti, fin dalla fondazione del mondo, nel 
libro della vita dell’Agnello, che è stato 
ucciso, l’adorarono. 

Se alcuno ha orecchio, ascolti. 

Se alcuno mena in cattività, andrà in 
cattività; se alcuno uccide con la spada, bisogna 
che sia ucciso con la spada. Qui è la sofferenza, 
e la fede dei santi. 

POI vidi un’altra bestia, che saliva dalla 
terra, ed avea due corna simili a quelle 
dell’Agnello, ma parlava come il dragone. 

Ed esercitava tutta la podestà della prima 
bestia, nel suo cospetto; e facea che la terra, e 
gli abitanti d’essa adorassero la prima bestia, 
la cui piaga mortale era stata sanata. 

E faceva gran segni; sì che ancora faceva scender 
fuoco dal cielo in su la terra, in presenza degli 
uomini. 

E seduceva gli abitanti della terra, per i segni 
che le erano dati di fare nel cospetto della 
bestia, dicendo agli abitanti della terra, che 
facessero una immagine alla bestia, che avea 
ricevuta la piaga della spada, ed era tornata in 
vita. 

E le fu dato di dare spirito all’immagine della 
bestia, sì che ancora l’immagine della bestia 
parlasse; e di far che tutti coloro che non 
adorassero l’immagine della bestia fossero 
uccisi. 

Faceva ancora che a tutti, piccoli e grandi, 
ricchi e poveri, liberi e servi, fosse posto un 
marchio in su la lor mano destra, o in su le lor 
fronti; 

e che niuno potesse comperare, o vendere, se non 
chi avesse il marchio, o il nome della bestia, o 
il numero del suo nome. 

Qui è la sapienza. Chi ha intendimento conti il 
numero della bestia; poichè è numero d’uomo; e 
il suo numero è seicentosessantasei. 

POI vidi, ed ecco l’Agnello, che stava in piè 
in sul monte di Sion; e con lui erano 
cenquarantaquattromila persone, che aveano il suo 
nome, e il nome di suo Padre, scritto in su le lor 
fronti. 

Ed io udii una voce dal cielo, a guisa d’un 
suono di molte acque, ed a guisa d’un rumore di 
gran tuono; e la voce che io udii era come di 
ceteratori, che sonavano in su le lor cetere. 

E cantavano un cantico nuovo, davanti al trono, e 
davanti a’ quattro animali, e davanti a’ 
vecchi; e niuno poteva imparare il cantico, se non 
quei cenquarantaquattromila, i quali sono stati 
comperati dalla terra. 

Costoro son quelli che non si sono contaminati con 
donne; perciocchè son vergini; costoro son quelli 
che seguono l’Agnello, dovunque egli va; costoro 
sono stati da Gesù comperati d’infra gli 
uomini, per esser primizie a Dio, ed 
all’Agnello. 

E nella bocca loro non è stata trovata menzogna; 
poichè sono irreprensibili davanti al trono di 
Dio. 

POI vidi un altro angelo volante per lo mezzo del 
cielo, avendo l’evangelo eterno, per 
evangelizzare agli abitanti della terra, e ad ogni 
nazione, e tribù, e lingua, e popolo, dicendo con 
gran voce: 

Temete Iddio, e dategli gloria; perciocchè 
l’ora del suo giudicio è venuta; e adorate 
colui che ha fatto il cielo, e la terra, e il 
mare, e le fonti delle acque. 

Poi seguì un altro angelo, dicendo: Caduta, 
caduta, è Babilonia, la gran città; perciocchè 
ella ha dato a bere a tutte le nazioni del vino 
dell’ira della sua fornicazione. 

E dopo quelli, seguitò un terzo angelo, dicendo 
con gran voce: Se alcuno adora la bestia, e la sua 
immagine, e prende il suo carattere in su la sua 
fronte, o in su la sua mano; 

anch’egli berrà del vino dell’ira di Dio, 
mesciuto tutto puro nel calice della sua ira; e 
sarà tormentato con fuoco, e zolfo, nel cospetto 
de’ santi angeli, e dell’Agnello. 

E il fumo del tormento loro salirà ne’ secoli 
de’ secoli; e non avranno requie, nè giorno, 
nè notte, coloro che adoran la bestia, e la sua 
immagine, e chiunque prende il marchio del suo 
nome. 

Qui è la pazienza de’ santi; qui son coloro che 
osservano i comandamenti di Dio, e la fede di 
Gesù. 

Poi io udii dal cielo una voce che mi diceva: 
Scrivi: Beati i morti, che per l’innanzi muoiono 
nel Signore; sì certo, dice lo Spirito; 
acciocchè si riposino delle lor fatiche; e le 
loro opere li seguitano. 

ED io vidi, ed ecco una nuvola bianca, e in su la 
nuvola era a sedere uno, simile a un figliuol 
d’uomo, il quale avea in sul capo una corona 
d’oro, e nella mano una falce tagliente. 

Ed un altro angelo uscì fuor del tempio, gridando 
con gran voce a colui che sedeva in su la nuvola: 
Metti dentro la tua falce, e mieti; perciocchè 
l’ora del mietere è venuta; poichè la ricolta 
della terra è secca. 

E colui che sedeva in su la nuvola mise la sua 
falce nella terra, e la terra fu mietuta. 

Ed un altro angelo uscì del tempio, che è nel 
cielo, avendo anch’egli un pennato tagliente. 

Ed un altro angelo uscì fuor dell’altare, il 
quale avea podestà sopra il fuoco; e gridò con 
gran grido a quello che avea il pennato tagliente, 
dicendo: Metti dentro il tuo pennato tagliente, e 
vendemmia i grappoli della vigna della terra; 
poichè le sue uve sono mature. 

E l’angelo mise il suo pennato nella terra, e 
vendemmiò la vigna della terra, e gettò le uve 
nel gran tino dell’ira di Dio. 

E il tino fu calcato fuori della città; e del 
tino uscì sangue, che giungeva sino a’ freni 
de’ cavalli, per mille seicento stadi. 

POI io vidi nel cielo un altro segno grande, e 
maraviglioso: sette angeli, che aveano le sette 
ultime piaghe; perciocchè in esse è compiuta 
l’ira di Dio. 

Io vidi adunque come un mare di vetro, mescolato 
di fuoco; e quelli che aveano ottenuta vittoria 
della bestia, e della sua immagine, e del suo 
marchio, e dal numero del suo nome; i quali 
stavano in piè in sul mare di vetro, avendo delle 
cetere di Dio. 

E cantavano il cantico di Mosè, servitor di Dio, 
e il cantico dell’Agnello, dicendo: Grandi e 
maravigliose son le opere tue, o Signore Iddio 
onnipotente; giuste e veraci son le tue vie, o Re 
delle nazioni. 

O Signore, chi non ti temerà, e non glorificherà 
il tuo nome? poichè tu solo sei santo; certo 
tutte le nazioni verranno, e adoreranno nel tuo 
cospetto; perciocchè i tuoi giudicii sono stati 
manifestati. 

E dopo queste cose, io vidi, e fu aperto il tempio 
del tabernacolo della testimonianza nel cielo. 

E i sette angeli, che aveano le sette piaghe, 
usciron del tempio, vestiti di lino puro e 
risplendente; e cinti intorno al petto di cinture 
d’oro. 

E l’uno de’ quattro animali diede a’ sette 
angeli sette coppe d’oro, piene dell’ira 
dell’Iddio vivente ne’ secoli dei secoli. 

E il tempio fu ripieno di fumo, procedente dalla 
gloria di Dio, e dalla sua potenza; e niuno poteva 
entrare nel tempio, finchè non fossero compiute 
le sette piaghe degli angeli. 

Ed io udii una gran voce dal tempio, che diceva 
a’ sette angeli; Andate, versate nella terra le 
coppe dell’ira di Dio. 

E il primo andò, e versò la sua coppa in su la 
terra; e venne un’ulcera maligna, e dolorosa, 
agli uomini che aveano il marchio della bestia, ed 
a quelli che adoravano la sua immagine. 

Poi, il secondo angelo versò la sua coppa nel 
mare; ed esso divenne sangue, come di corpo morto; 
ed ogni anima vivente morì nel mare. 

Poi, il terzo angelo versò la sua coppa ne’ 
fiumi, e nelle fonti dell’acque; e divennero 
sangue. 

Ed io udii l’angelo delle acque, che diceva: Tu 
sei giusto, o Signore, che sei, e che eri, che sei 
il Santo, d’aver fatti questi giudicii. 

Poichè essi hanno sparso il sangue de’ santi, e 
de’ profeti, tu hai loro altresì dato a bere 
del sangue; perciocchè ben ne son degni. 

Ed io ne udii un altro, dal lato dell’altare, 
che diceva: Sì certo, Signore Iddio onnipotente, 
i tuoi giudicii son veraci, e giusti. 

Poi, il quarto angelo versò la sua coppa sopra il 
sole; e gli fu dato d’ardere gli uomini con 
fuoco. 

E gli uomini furono arsi di grande arsura; e 
bestemmiarono il nome di Dio, che ha la podestà 
sopra queste piaghe; e non si ravvidero, per 
dargli gloria. 

Poi, il quinto angelo versò la sua coppa in sul 
trono della bestia; e il suo regno divenne 
tenebroso, e gli uomini si mordevano le lingue per 
l’affanno; 

e bestemmiarono l’Iddio del cielo, per i lor 
travagli, e per le loro ulcere; e non si ravvidero 
delle loro opere. 

Poi, il sesto angelo versò la sua coppa in sul 
gran fiume Eufrate, e l’acqua di esso fu 
asciutta; acciocchè fosse apparecchiata la via 
dei re, che vengono dal sol levante. 

Ed io vidi uscir della bocca del dragone, e della 
bocca della bestia, e della bocca del falso 
profeta, tre spiriti immondi, a guisa di rane; 

perciocchè sono spiriti di demoni, i quali fan 
segni, ed escon fuori ai re di tutto il mondo, per 
raunarli alla battaglia di quel gran giorno 
dell’Iddio onnipotente. 

Ecco, io vengo come un ladrone; beato chi veglia, 
e guarda i suoi vestimenti, acciocchè non cammini 
nudo, e non si veggano le sue vergogne. 

Ed essi li raunarono in un luogo, detto in Ebreo 
Armagheddon. 

Poi, il settimo angelo versò la sua coppa 
nell’aria; e una gran voce uscì dal tempio del 
cielo, dal trono, dicendo: È fatto. 

E si fecero folgori, e tuoni, e suoni, e gran 
tremoto; tale che non ne fu giammai un simile, nè 
un così grande, da che gli uomini sono stati 
sopra la terra. 

E la gran città fu divisa in tre parti, e le 
città delle genti caddero; Dio si ricordò della 
gran Babilonia, per darle il calice 
dell’indegnazione della sua ira. 

Ed ogni isola fuggì, e i monti non furon trovati. 

E cadde dal cielo, in su gli uomini, una gragnuola 
grossa come del peso d’un talento; e gli uomini 
bestemmiarono Iddio per la piaga della gragnuola; 
perciocchè la piaga d’essa era grandissima. 

ED uno de’ sette angeli, che aveano le sette 
coppe, venne, e parlò meco, dicendo: Vieni, io ti 
mostrerò la condannazione della gran meretrice, 
che siede sopra molte acque; 

con la quale hanno fornicato i re della terra; e 
del vino della cui fornicazione sono stati 
inebbriati gli abitanti della terra. 

Ed egli mi trasportò in ispirito in un deserto; 
ed io vidi una donna, che sedeva sopra una bestia 
di color di scarlatto, piena di nomi di bestemmia, 
ed avea sette teste, e dieci corna. 

E quella donna, ch’era vestita di porpora, e di 
scarlatto, adorna d’oro, e di pietre preziose, e 
di perle, avea una coppa d’oro in mano, piena 
d’abbominazioni, e delle immondizie della sua 
fornicazione. 

E in su la sua fronte era scritto un nome: 
Mistero, Babilonia la grande, la madre delle 
fornicazioni, e delle abbominazioni della terra. 

Ed io vidi quella donna ebbra del sangue dei 
santi, e del sangue de’ martiri di Gesù; ed 
avendola veduta, mi maravigliai di gran 
maraviglia. 

E l’angelo mi disse: Perchè ti maravigli? Io ti 
dirò il mistero della donna, e della bestia che 
la porta, la quale ha le sette teste, e le dieci 
corna. 

La bestia che tu hai veduta, era, e non è più; e 
salirà dell’abisso, e poi andrà in perdizione; 
e gli abitanti della terra, i cui nomi non sono 
scritti nel libro della vita, fin dalla fondazione 
del mondo, si maraviglieranno, veggendo la bestia 
che era, e non è, e pure è. 

Qui è la mente, che ha sapienza: le sette teste 
son sette monti, sopra i quali la donna siede. 

Sono ancora sette re; i cinque son caduti, l’uno 
è, e l’altro non è ancora venuto; e quando 
sarà venuto, ha da durar poco. 

E la bestia che era, e non è più, è anch’essa 
un ottavo re, ed è de’ sette, e se ne va in 
perdizione. 

E le dieci corna, che tu hai vedute, son dieci re, 
i quali non hanno ancora preso il regno; ma 
prenderanno podestà, come re, in uno stesso tempo 
con la bestia. 

Costoro hanno un medesimo consiglio: e daranno la 
lor potenza, e podestà alla bestia. 

Costoro guerreggeranno con l’Agnello, e 
l’Agnello li vincerà; perciocchè egli è il 
Signor de’ signori, e il Re dei re; e coloro che 
con lui son chiamati, ed eletti, e fedeli. 

Poi mi disse: Le acque che tu hai vedute, dove 
siede la meretrice, son popoli, e moltitudini, e 
nazioni, e lingue. 

E le dieci corna, che tu hai vedute nella bestia, 
son quelli che odieranno la meretrice, e la 
renderanno deserta, e nuda; e mangeranno le sue 
carni, e bruceranno lei col fuoco. 

Perciocchè Iddio ha messo nel cuor loro di 
eseguire la sua sentenza, e di prendere un 
medesimo consiglio, e di dare il lor regno alla 
bestia; finchè sieno adempiute le parole di Dio. 

E la donna, che tu hai veduta, è la gran città, 
che ha il regno sopra i re della terra. 

E DOPO queste cose, vidi un altro angelo, che 
scendeva dal cielo, il quale avea gran podestà; e 
la terra fu illuminata dalla gloria d’esso. 

Ed egli gridò di forza, con gran voce, dicendo: 
Caduta, caduta è Babilonia, la grande; ed è 
divenuta albergo di demoni, e prigione d’ogni 
spirito immondo, e prigione d’ogni uccello 
immondo ed abbominevole. 

Perciocchè tutte le nazioni hanno bevuto del vino 
dell’ira della sua fornicazione, e i re della 
terra hanno fornicato con lei, e i mercatanti 
della terra sono arricchiti della dovizia delle 
sue delizie. 

Poi udii un’altra voce dal cielo, che diceva: 
Uscite d’essa, o popol mio; acciocchè non siate 
partecipi de’ suoi peccati, e non riceviate 
delle sue piaghe. 

Perciocchè i suoi peccati son giunti l’un 
dietro all’altro infino al cielo, e Iddio si è 
ricordato delle sue iniquità. 

Rendetele il cambio, al pari di ciò che ella vi 
ha fatto; anzi rendetele secondo le sue opere al 
doppio; nella coppa, nella quale ella ha mesciuto 
a voi, mescetele il doppio. 

Quanto ella si è glorificata, ed ha lussuriato, 
tanto datele tormento e cordoglio; perciocchè 
ella dice nel cuor suo: Io seggo regina, e non son 
vedova, e non vedrò giammai duolo. 

Perciò, in uno stesso giorno verranno le sue 
piaghe: morte, e cordoglio, e fame; e sarà arsa 
col fuoco; perciocchè possente è il Signore 
Iddio, il quale la giudicherà. 

E i re della terra, i quali fornicavano, e 
lussuriavano con lei, la piangeranno, e faranno 
cordoglio di lei, quando vedranno il fumo del suo 
incendio; 

standosene da lungi, per tema del suo tormento, 
dicendo: Ahi! ahi! Babilonia la gran città, la 
possente città; la tua condannazione è pur 
venuta in un momento! 

I mercatanti della terra ancora piangeranno, e 
faranno cordoglio di lei; perciocchè niuno 
comprerà più delle lor merci; 

merci d’oro e d’argento, e di pietre preziose, 
e di perle, e di bisso, e di porpora, e di seta, e 
di scarlatto, e d’ogni sorte di cedro; e 
d’ogni sorte di vasellamenti d’avorio, e 
d’ogni sorte di vasellamenti di legno 
preziosissimo, e di rame, e di ferro, e di marmo; 

di cinnamomo, e di odori, e di olii odoriferi, e 
d’incenso, e di vino, e d’olio, e di fior di 
farina, e di frumento, e di giumenti, e di pecore, 
e di cavalli, e di carri, e di schiavi, e 
d’anime umane. 

E i frutti dell’appetito dell’anima tua si son 
partiti da te; e tutte le cose grasse e splendide 
ti sono perite, e tu non le troverai giammai più. 

I mercatanti di queste cose, i quali erano 
arricchiti di lei, se ne staranno da lungi, per 
tema del suo tormento, piangendo, e facendo 
cordoglio, e dicendo: 

Ahi! ahi! la gran città, ch’era vestita di 
bisso, e di porpora, e di scarlatto, e adorna 
d’oro, e di pietre preziose, e di perle; una 
cotanta ricchezza è stata pur distrutta in un 
momento! 

Ogni padrone di nave ancora, ed ogni ciurma di 
navi, e i marinai, e tutti coloro che fanno arte 
marinaresca, se ne staranno da lungi; 

e sclameranno, veggendo il fumo dell’incendio 
d’essa, dicendo: Qual città era simile a questa 
gran città? 

E si getteranno della polvere in su le teste, e 
grideranno, piangendo, e facendo cordoglio, e 
dicendo: Ahi! Ahi! la gran città, nella quale 
tutti coloro che aveano navi nel mare erano 
arricchiti della sua magnificenza; ella è pure 
stata deserta in un momento! 

Rallegrati d’essa, o cielo; e voi santi apostoli 
e profeti; poichè Iddio ha giudicata la causa 
vostra, facendo la vendetta sopra lei. 

Poi un possente angelo levò una pietra grande, 
come una macina; e la gettò nel mare, dicendo: 
Così sarà con impeto gettata Babilonia, la gran 
città, e non sarà più ritrovata. 

E suon di ceteratori, nè di musici, nè di 
sonatori di flauti, e di tromba, non sarà più 
udito in te: parimente non sarà più trovato in 
te artefice alcuno, e non si udirà più in te 
suono di macina. 

E non lucerà più in te lume di lampana; e non si 
udirà più in te voce di sposo, nè di sposa; 
perciocchè i tuoi mercatanti erano i principi 
della terra; perciocchè tutte le genti sono state 
sedotte per le tue malie. 

E in essa è stato trovato il sangue de’ 
profeti, e de’ santi, e di tutti coloro che sono 
stati uccisi sopra la terra. 

E DOPO queste cose, io udii nel cielo come una 
gran voce d’una grossa moltitudine, che diceva: 
Alleluia! la salute, e la potenza, e la gloria, e 
l’onore, appartengono al Signore Iddio nostro. 

Percioccchè veraci e giusti sono i suoi giudicii; 
poichè egli ha fatto giudicio della gran 
meretrice, che ha corrotta la terra con la sua 
fornicazione, ed ha vendicato il sangue de’ suoi 
servitori, ridomandandolo dalla mano di essa. 

E disse la seconda volta: Alleluia! e il fumo 
d’essa sale ne’ secoli de’ secoli. 

E i ventiquattro vecchi e i quattro animali, si 
gettarono giù, e adorarono Iddio, sedente in sul 
trono, dicendo: Amen, Alleluia! 

Ed una voce procedette dal trono, dicendo: Lodate 
l’Iddio nostro, voi tutti i suoi servitori, e 
voi che lo temete, piccoli e grandi. 

Poi io udii come la voce d’una gran moltitudine, 
e come il suono di molte acque, e come il romore 
di forti tuoni, che dicevano: Alleluia! 
perciocchè il Signore Iddio nostro, 
l’Onnipotente, ha preso a regnare. 

Rallegriamoci, e giubiliamo, e diamo a lui la 
gloria; perciocchè son giunte le nozze 
dell’Agnello, e la sua moglie s’è 
apparecchiata. 

E le è stato dato d’esser vestita di bisso 
risplendente e puro; perciocchè il bisso son le 
opere giuste de’ santi. 

E quella voce mi disse: Scrivi: Beati coloro che 
son chiamati alla cena delle nozze dell’Agnello. 
Mi disse ancora: Queste sono le veraci parole di 
Dio. 

Ed io mi gettai davanti a lui a’ suoi piedi, per 
adorarlo. Ma egli mi disse: Guardati che tu nol 
faccia; io son conservo tuo, e de’ tuoi 
fratelli, che hanno la testimonianza di Gesù; 
adora Iddio; perciocchè la testimonianza di Gesù 
è lo spirito della profezia. 

POI vidi il cielo aperto; ed ecco un caval bianco; 
e colui che lo cavalcava si chiama il Fedele, e il 
Verace; ed egli giudica, e guerreggia in 
giustizia. 

E i suoi occhi erano come fiamma di fuoco, e in su 
la sua testa v’eran molti diademi; ed egli avea 
un nome scritto, il qual niuno conosce, se non 
egli; 

ed era vestito d’una vesta tinta in sangue; e il 
suo nome si chiama: La Parola di Dio. 

E gli eserciti che son nel cielo lo seguitavano in 
su cavalli bianchi, vestiti di bisso bianco e 
puro. 

E dalla bocca d’esso usciva una spada a due 
tagli, acuta, da percuoter con essa le genti; ed 
egli le reggerà con una verga di ferro, ed egli 
stesso calcherà il tino del vino 
dell’indegnazione, e dell’ira dell’Iddio 
onnipotente. 

Ed egli avea in su la sua vesta, e sopra la 
coscia, questo nome scritto: IL RE DEI RE, E IL 
SIGNOR DE’ SIGNORI. 

Poi vidi un angelo in piè nel sole, il qual 
gridò con gran voce, dicendo a tutti gli uccelli 
che volano in mezzo del cielo: Venite, raunatevi 
al gran convito di Dio; 

per mangiar carni di re, e carni di capitani, e 
carni d’uomini prodi, e carni di cavalli, e di 
coloro che li cavalcano; e carni d’ogni sorte di 
genti, franchi e servi, piccoli e grandi. 

Ed io vidi la bestia, e i re della terra, e i loro 
eserciti, raunati per far guerra con colui che 
cavalcava quel cavallo, e col suo esercito. 

Ma la bestia fu presa, e con lei il falso profeta, 
che avea fatti i segni davanti ad essa, co’ 
quali egli avea sedotti quelli che aveano preso il 
marchio della bestia, e quelli che aveano adorata 
la sua immagine; questi due furon gettati vivi 
nello stagno del fuoco ardente di zolfo. 

E il rimanente fu ucciso con la spada di colui che 
cavalcava il cavallo, la quale usciva dalla sua 
bocca; e tutti gli uccelli furono satollati delle 
lor carni. 

POI vidi un angelo, che scendeva dal cielo, ed 
avea la chiave dell’abisso, ed una grande catena 
in mano. 

Ed egli prese il dragone, il serpente antico, che 
è il Diavolo e Satana, il qual seduce tutto il 
mondo, e lo legò per mille anni. 

E lo gettò nell’abisso, il quale egli serrò e 
suggellò sopra esso; acciocchè non seducesse 
più le genti, finchè fossero compiuti i mille 
anni; e poi appresso ha da essere sciolto per un 
poco di tempo. 

Poi vidi de’ troni, e sopra quelli si misero a 
sedere de’ personaggi, a’ quali fu dato il 
giudicio; vidi ancora le anime di coloro che erano 
stati decollati per la testimonianza di Gesù, e 
per la parola di Dio; e che non aveano adorata la 
bestia, nè la sua immagine; e non aveano preso il 
suo marchio in su le lor fronti, e in su la lor 
mano; e costoro tornarono in vita, e regnarono con 
Cristo que’ mille anni. 

E il rimanente dei morti non tornò in vita, 
finchè fossero compiuti i mille anni. Questa è 
la prima risurrezione. 

Beato e santo è colui che ha parte nella prima 
risurrezione; sopra costoro non ha podestà la 
morte seconda; ma saranno sacerdoti di Dio e di 
Cristo; e regneranno con lui mille anni. 

E QUANDO que’ mille anni saranno compiuti, 
Satana sarà sciolto dalla sua prigione, ed 
uscirà per sedurre le genti, che sono a’ 
quattro canti della terra, Gog e Magog, per 
radunarle in battaglia; il numero delle quali è 
come la rena del mare. 

E saliranno in su la distesa della terra, e 
intornieranno il campo de’ santi, e la diletta 
città. 

Ma dal cielo scenderà del fuoco, mandato da Dio, 
e le divorerà. 

E il Diavolo, che le ha sedotte, sarà gettato 
nello stagno del fuoco, e dello zolfo, dove è la 
bestia, e il falso profeta; e saranno tormentati 
giorno e notte, ne’ secoli de’ secoli. 

POI vidi un gran trono bianco, e quel che sedeva 
sopra esso, d’innanzi a cui fuggì il cielo e la 
terra; e non fu trovato luogo per loro. 

Ed io vidi i morti, grandi e piccoli, che stavano 
ritti davanti al trono; e i libri furono aperti; e 
un altro libro fu aperto, che è il libro della 
vita; e i morti furono giudicati dalle cose 
scritte ne’ libri, secondo le opere loro. 

E il mare rendè i morti che erano in esso; 
parimente la morte e l’inferno renderono i lor 
morti; ed essi furono giudicati, ciascuno secondo 
le sue opere. 

E la morte e l’inferno furon gettati nello 
stagno del fuoco. Questa è la morte seconda. 

E se alcuno non fu trovato scritto nel libro della 
vita, fu gettato nello stagno del fuoco. 

POI vidi nuovo cielo, e nuova terra; perciocchè 
il primo cielo, e la prima terra erano passati, e 
il mare non era più. 

Ed io Giovanni vidi la santa città, la nuova 
Gerusalemme, che scendeva dal cielo, d’appresso 
a Dio, acconcia come una sposa, adorna per il suo 
sposo. 

Ed io udii una gran voce dal cielo, che diceva: 
Ecco il tabernacolo di Dio con gli uomini, ed egli 
abiterà con loro; ed essi saranno suo popolo, e 
Iddio stesso sarà con essi Iddio loro; 

ed asciugherà ogni lagrima dagli occhi loro, e la 
morte non sarà più; parimente non vi sarà più 
cordoglio nè grido, nè travaglio; perciocchè le 
cose di prima sono passate. 

E colui che sedeva in sul trono disse: Ecco, io fo 
ogni cosa nuova. Poi mi disse: Scrivi; perciocchè 
queste parole son veraci e fedeli. 

Poi mi disse: È fatto. Io son l’Alfa e 
l’Omega; il principio e la fine; a chi ha sete 
io darò in dono della fonte dell’acqua della 
vita. 

Chi vince, erederà queste cose; ed io gli sarò 
Dio, ed egli mi sarà figliuolo. 

Ma, quant’è a’ codardi, ed agl’increduli, 
ed a’ peccatori, ed agli abbominevoli, ed a’ 
micidiali, ed a’ fornicatori, ed a’ maliosi, 
ed agli idolatri, ed a tutti i mendaci, la parte 
loro sarà nello stagno ardente di fuoco, e di 
zolfo, che è la morte seconda. 

ALLORA venne uno de’ sette angeli, che aveano le 
sette coppe piene delle sette ultime piaghe; e 
parlò meco, dicendo: Vieni, io ti mostrerò la 
sposa, la moglie dell’Agnello. 

Ed egli mi trasportò in ispirito sopra un grande 
ed alto monte; e mi mostrò la gran città, la 
santa Gerusalemme, che scendeva dal cielo, 
d’appresso a Dio; 

che avea la gloria di Dio; e il suo luminare era 
simile ad una pietra preziosissima, a guisa 
d’una pietra di diaspro trasparente come 
cristallo. 

Ed avea un grande ed alto muro; ed avea dodici 
porte, e in su le porte dodici angeli, e de’ 
nomi scritti di sopra, che sono i nomi delle 
dodici tribù dei figliuoli d’Israele. 

Dall’Oriente v’erano tre porte, dal 
Settentrione tre porte, dal Mezzodì tre porte, e 
dall’Occidente tre porte. 

E il muro della città avea dodici fondamenti, e 
sopra quelli erano i dodici nomi de’ dodici 
apostoli dell’Agnello. 

E colui che parlava meco avea una canna d’oro, 
da misurar la città, e le sue porte, e il suo 
muro. 

E la città era di figura quadrangolare, e la sua 
lunghezza era uguale alla larghezza; ed egli 
misurò la città con quella canna, ed era di 
dodicimila stadi; la lunghezza, la larghezza, e 
l’altezza sua erano uguali. 

Misurò ancora il muro d’essa; ed era di 
cenquarantaquattro cubiti, a misura di uomo, che 
era quella dell’angelo. 

E la fabbrica del suo muro era di diaspro; e la 
città era d’oro puro, simile a vetro puro. 

E i fondamenti del muro della città erano adorni 
d’ogni pietra preziosa; il primo fondamento era 
di diaspro, il secondo di zaffiro, il terzo di 
calcedonio, il quarto di smeraldo, 

il quinto di sardonico, il sesto di sardio, il 
settimo di grisolito, l’ottavo di berillo, il 
nono di topazio, il decimo di crisopraso, 
l’undecimo di giacinto, il duodecimo di 
ametisto. 

E le dodici porte erano di dodici perle; ciascuna 
delle porte era d’una perla; e la piazza della 
città era d’oro puro, a guisa di vetro 
trasparente. 

Ed io non vidi in essa alcun tempio; poichè il 
Signore Iddio onnipotente, e l’Agnello, è il 
tempio di essa. 

E la città non ha bisogno del sole, nè della 
luna, acciocchè risplendano in lei; perciocchè 
la gloria di Dio l’illumina e l’Agnello è il 
suo luminare. 

E le genti cammineranno al lume di essa; e i re 
della terra porteranno la gloria, e l’onor loro 
in lei. 

E le porte d’essa non saranno giammai serrate di 
giorno, perciocchè ivi non sarà notte alcuna. 

E in lei si porterà la gloria, e l’onor delle 
genti. 

E niente d’immondo, o che commetta 
abbominazione, o falsità, entrerà in lei; ma sol 
quelli che sono scritti nel libro della vita 
dell’Agnello. 

Poi egli mi mostrò un fiume puro d’acqua di 
vita, chiaro come cristallo, il qual procedeva dal 
trono di Dio, e dell’Agnello. 

In mezzo della piazza della città, e del fiume, 
corrente di qua e di là, v’era l’albero della 
vita, che fa dodici frutti, rendendo il suo frutto 
per ciascun mese; e le frondi dell’albero sono 
per la guarigione delle genti. 

E quivi non sarà alcuna esecrazione; e in essa 
sarà il trono di Dio e dell’Agnello; 

e i suoi servitori gli serviranno; e vedranno la 
sua faccia, e il suo nome sarà sopra le lor 
fronti. 

E quivi non sarà notte alcuna; e non avranno 
bisogno di lampana, nè di luce di sole; 
perciocchè il Signore Iddio li illuminerà, ed 
essi regneranno ne’ secoli de’ secoli. 

POI mi disse: Queste parole son fedeli e veraci; e 
il Signore Iddio degli spiriti de’ profeti ha 
mandato il suo angelo, per mostrare a’ suoi 
servitori le cose che hanno da avvenire in breve. 

Ecco, io vengo tosto; beato chi serba le parole 
della profezia di questo libro. 

Ed io Giovanni son quel che ho udite, e vedute 
queste cose. E quando le ebbi udite, e vedute, io 
mi gettai giù, per adorar davanti a’ piedi 
dell’angelo che mi avea mostrate queste cose. 

Ed egli mi disse: Guardati che tu nol faccia: io 
son conservo tuo, e de’ tuoi fratelli profeti, e 
di coloro che serbano le parole di questo libro; 
adora Iddio. 

Poi mi disse: Non suggellar le parole della 
profezia di questo libro; perciocchè il tempo è 
vicino. 

Chi è ingiusto sialo ancora vie più; e chi è 
contaminato si contamini vie più; e chi è giusto 
operi la giustizia ancora vie più; e chi è santo 
sia santificato vie più. 

Ecco, io vengo tosto, e il mio premio è meco, per 
rendere a ciascuno secondo che sarà l’opera 
sua. 

Io son l’Alfa e l’Omega; il principio e la 
fine; il primo e l’ultimo. 

Beati coloro che mettono in opera i comandamenti 
d’esso, acciocchè abbiano diritto all’albero 
della vita, ed entrino per le porte nella città. 

Fuori i cani, e i maliosi, e i fornicatori, e i 
micidiali, e gl’idolatri, e chiunque ama, e 
commette falsità. 

Io Gesù ho mandato il mio angelo, per 
testimoniarvi queste cose nelle chiese. Io son la 
radice e la progenie di Davide; la stella lucente 
e mattutina 

E lo Spirito, e la sposa dicono: Vieni. Chi ode 
dica parimente: Vieni. E chi ha sete, venga; e chi 
vuole, prenda in dono dell’acqua della vita. 

Io protesto ad ognuno che ode le parole della 
profezia di questo libro, che, se alcuno aggiunge 
a queste cose, Iddio manderà sopra lui le piaghe 
scritte in questo libro. 

E se alcuno toglie delle parole del libro di 
questa profezia, Iddio gli torrà la sua parte 
dell’albero della vita, e della santa città, e 
delle cose scritte in questo libro. 

Colui che testimonia queste cose, dice: Certo, io 
vengo tosto. Amen. Sì, vieni, Signor Gesù. 

La grazia del Signor Gesù Cristo sia con tutti 
voi. Amen. 

