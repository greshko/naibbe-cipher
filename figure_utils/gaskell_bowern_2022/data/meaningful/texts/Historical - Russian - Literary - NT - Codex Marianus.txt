-то на тѧ
остави тꙋ даръ твои прѣдъ олътаремъ . ꙇ шедъ прѣжде съмири сѧ .
съ братромъ своимъ . и тогда пришедъ принеси даръ твои ⁘
Бѫди ꙋвѣщаѩ сѧ съ сѫпьремь своимь скоро . доньдеже еси на пѫти
съ нимь . да не прѣдастъ тебе сѫдии . ꙇ сѫдии тѧ прѣдастъ слꙋѕѣ .
ꙇ въ темьницѫ въвръжетъ тѧ .
аминь г꙯лѭ тебѣ не изидеши отъ тѫдѣ . доньдеже въздаси
послѣдьнии кодрантъ ⁘
Слꙑшасте ѣко речено бꙑс꙯ древънимъ . не прѣлюбꙑ сътвориши .
азъ же г꙯лѭ вамъ . ѣко вьсѣкъ иже вьзьритъ на женѫ съ похотиѭ .
юже любꙑ сътвори съ неѭ въ с꙯рдци своемь .
аще же око твое десное съблажнаатъ тѧ . ꙇзьми е и връзи отъ тебе .
ꙋнѣе бо ти естъ да погꙑблетъ единъ ꙋдъ твоихъ .
а не вьсе тѣло твое въвръжено бѫдетъ въ ꙉеонѫ .
ꙇ аште десна твоѣ рѫка съблажнаатъ тѧ ꙋсѣци ѭ . и връзи отъ себе .
ꙋнѣе бо ти естъ да погꙑблетъ единъ ꙋдъ твоихъ .
а не вьсе тѣло твое идетъ въ ꙉеонѫ ⁘
речено же бꙑстъ . ꙇже аште пꙋститъ женѫ своѭ .
да дастъ еи кънигꙑ распꙋстънꙑѩ .
азъ же г꙯лѭ вамъ . ѣко вьсѣкъ пꙋштаѩи женѫ своѭ
развѣ словесе любодѣинааго . творитъ ѭ прѣлюбꙑ дѣати .
ꙇ иже подъпѣгѫ поемлетъ прѣлюбꙑ творитъ .
пакꙑ слꙑшасте . ѣко речено бꙑс꙯ древьниимъ . не въ лъжѫ клънеши сѧ .
въздаси же г꙯ви клѧтвꙑ твоѩ .
азъ же г꙯лѭ вамъ . не клѧти сѧ отънѫдъ .
ни н꙯бмь ѣко прѣстолъ естъ б꙯жии .
ни землеѭ̑ . ѣко подъножие естъ ногама его .
ни и꙯ерслмъмъ ѣко гр꙯дъ естъ великааго ц꙯срѣ .
ни главоѭ своеѭ клъни сѧ .
ѣко не можеши власа единого бѣла ли чръна сътворити .
бѫди же слово ваше еи еи꙼ . ꙇ҅ ни ни .
лихое бо сеѭ отъ неприѣзни естъ .
Слꙑшасте ѣко речено бꙑс꙯ . око за око и зѫбъ за зѫбъ .
азъ же г꙯лѭ вамъ . не противити сѧ зълꙋ .
Нъ аще кто тѧ ꙋдаритъ въ деснѫѭ ланитѫ . обрати емꙋ и дрꙋгѫѭ̑ .
ꙇ хотѧщꙋмꙋ сѫдъ приѩти съ тобоѭ и ризѫ твоѭ възѧти .
отъпꙋсти емꙋ и срачицѫ твоѭ .
и аще къто поиметъ тѧ по силѣ . попьрище едино . ꙇди съ нимь дьвѣ ⁘
Просѧштꙋмꙋ ꙋ тебе даи . ꙇ хотѧштаго отъ тебе заѩти не отъврати .
слꙑшасте ѣко речено естъ .
възлюбиши искрьнѣго своего . ꙇ вьзненавидиши врага своего .
азъ же г꙯лѭ вамъ . любите врагꙑ вашѧ . б꙯лагслвите клънѫштѧѩ вꙑ .
добро творите ненавидѧштиимъ васъ ꙇ молите за творѧщѧѩ вамъ напасти .
и изгонѧщѧѩ вꙑ .
да бѫдете с꙯нве о꙯тца вашего иже естъ на н꙯ебсхъ . ѣко слъньце
свое сьѣатъ на зълꙑ и благꙑ . ꙇ҅ дъждитъ на праведънꙑ и
на неправедънꙑ .
аще бо любите любѧщѧѩ вꙑ . кѫѭ̑ мъздѫ имате . не и мꙑтаре ли
тожде творѧтъ .
ꙇ аще цѣлꙋете дрꙋгꙑ вашѧ . токъмо что лихо творите .
не и мꙑтаре ли тако творѧтъ .
бѫдѣте ꙋбо вꙑ съвръшени . ѣко и отецъ вашъ н꙯бскꙑ съвръшенъ естъ ⁘
Вьнемлѣте милостꙑнѧ вашеѩ не творити прѣдъ ч꙯лвкꙑ да видими бѫдете
ими . аште ли же ни мъздꙑ не имате . отъ о꙯тца вашего иже естъ на
н꙯бсхъ .
егда ꙋбо твориши милостꙑн҄ѭ . не въстрѫби прѣдъ собоѭ̑ .
ѣко ѵпокрити творѧтъ .
въ съньмиштихъ и въ стъгнахъ . да прославѧтъ сѧ отъ ч꙯лвкъ .
аминъ г꙯лѭ вамъ . вьсприимѫтъ мъздѫ своѭ̑ ⁘
Тебѣ же творѧщю милостꙑнѭ . да не чюетъ шюица твоѣ .
чьто творитъ десꙿница твоѣ .
да бѫдетъ милостꙑни твоѣ въ таинѣ . и о꙯тцъ твои видѧи въ таинѣ
въздастъ тебѣ авѣ .
ꙇ҅ егда молиши сѧ не бѫди ѣко и лицемѣри .
ѣко любѧтъ на сонъмиштихъ и въ стъгнахъ
и на распѫтихъ стоѩште молити сѧ . да ѣвѧтъ сѧ чловѣкомъ .
аминь г꙯лѭ вамъ . ѣко въсприемлѭтъ мъздѫ своѭ̑ .
тꙑ же егда молиши сѧ въниди въ клѣть твоѭ и затвори двьри твоѩ .
помоли сѧ о꙯тцꙋ твоемꙋ въ таинѣ .
ꙇ҅ о꙯тцъ твои видѧи въ таинѣ . въздастъ тебѣ авѣ
Молѧще же сѧ не лихо г꙯лте . ѣкоже и ѩзꙑчъници . мьнѧтъ бо сѧ
ѣко во мъноѕѣ г꙯лни своемь ꙋслꙑшани бѫдѫтъ .
не подобите сѧ ꙋбо имъ . вѣстъ бо отецъ вашъ ихъже трѣбꙋете .
прѣжде прошениѣ вашего.
тако ꙋбо молите вꙑ сѧ .
ѡ҅тьче нашъ иже си на н꙯бсхъ да с꙯вт сѧ имѧ твое .
да придетъ ц꙯срествие твое . да бодетъ волѣ твоѣ . ѣко на н꙯бси
и на земи .
хлѣбъ нашъ наставъшааго дьне . даждъ намъ дънесь
ꙇ отъпо[у]сти намъ длъгꙑ нашѧ . ѣко и мꙑ отъпꙋштаемъ длъжъникомъ
нашимъ .
ꙇ не вьведи насъ въ напасть . нь избави нꙑ отъ неприѣзни .
ѣко твое естъ ц꙯срствие . ꙇ сила и слава вь вѣкꙑ аминь .
Аще ꙋбо отъпꙋщаете ч꙯лвкмъ съгрѣшениѣ ихъ отъпꙋститъ и вамъ
о꙯тцъ вашъ н꙯ебескꙑ.
аште ли не отъпꙋщаете ч꙯лвкомъ съгрѣшени ихъ .
ни о꙯тцъ вашъ отъпꙋститъ съгрѣшении вашихъ .
егда же постите сѧ . не бѫдѣте ѣко и ѵ҅покрити .
просмраждаѭтъ бо лица своѣ.
да б[ѫ] сѧ авили ч꙯лвко[мъ] постѧще . аминъ г꙯лѭ вамъ .
ѣко [въ]сприемлѭтъ м[ъ]здѫ своѭ̑ .
тꙑ же постѧ сѧ помажи главѫ своѭ̑ . ꙇ лице твое ꙋмꙑи .
да не авиши сѧ ч꙯лвкмъ постѧ сѧ . нъ отъцꙋ твоемꙋ иже естъ въ таинѣ .
ꙇ о꙯тцъ твои видѧи въ таинѣ . въздастъ тебѣ ѣвѣ .
Не съкрꙑваите себѣ съкровишта на земи . ꙇ҅деже чръвъ и тьлѣ тьлитъ .
ꙇ҅деже татие подъкопаваѭ̑тъ и꙼ крадѫтъ .
съкрꙑваите же себѣ съкровишта н꙯бсе . ꙇдеже ни чръвь ни тьлѣ тьлитъ .
идеже татие не подъкопаваѭтъ . ни крадѫтъ .
ꙇдеже бо естъ съкровище ваше . тꙋ и с꙯рдце ваше . кц꙯
Свѣтильникъ тѣлꙋ естъ око . аще ꙋбо бѫдетъ око твое просто .
вьсе тѣло твое свѣтъло бѫдетъ .
аште ли око твое лѫкаво бѫдетъ . вьсе тѣло твое тьмъно бѫдетъ .
аще ꙋбо свѣтъ иже въ тебѣ . тъма естъ тѣ тъма кольми .
никꙑ же рабъ можетъ дьвѣма господьма работати . ли бо единого
въсненавидитъ . а дрꙋгаго вьзлюбитъ . ли единого дръжитъ сѧ
а о дрꙋѕѣемь неродити начьнетъ . не можете б꙯ꙋ работати . и
мамонѣ
сего ради г꙯лѭ вамъ . не пьцѣте сѧ д꙯шеѭ вашеѭ .
что ѣсте ли что пиете
ни тѣломъ вашимъ въ что облѣчете сѧ . не [д꙯ша] ли больши естъ
пиштѧ . и тѣло одеждѧ .
възьрите на пт꙯ицѧ н꙯бскꙑѩ . ѣко не сѣѭ̑тъ ни жьнѭтъ .
ни събираѭтъ вь житьницѫ . ꙇ о꙯тцъ вашъ н꙯бскꙑ питѣетъ ѩ .
не вꙑ ли паче ихъ лꙋчъши есте .
кто же отъ васъ пекꙑ сѧ .
можетъ приложити тѣлесе своемь лакоть единъ .
ꙇ о одежди что сѧ печете . съмотрите кринъ селънꙑхъ . како растѫтъ .
не трꙋждаѭ̑тъ сѧ ни прѧдѫтъ .
г꙯лѭ же вамъ . ѣко ни соломонъ во вьсеи славѣ своеи облѣче сѧ .
ѣко единъ отъ сихъ .
аще же сѣно селъное дьнесъ сѫштее . а ꙋтрѣ въ огнь вьметомо .
б꙯ъ тако =ѡ=дѣетъ . кольми паче васъ маловѣри .
не пьцѣте сѧ ꙋбо г꙯лѭще . что ѣмъ ли что пиемъ .
ли чимъ одеждемъ сѧ .
вьсѣхъ бо сихъ ѩ꙯зци ищѫтъ . вѣстъ бо отецъ вашъ н꙯бскꙑ .
ѣко трѣбꙋете сихъ вьсѣхъ .
ꙇштѣте же паче ц꙯срствиѣ б꙯жиѣ . ꙇ҅ правъдꙑ его . ꙇ҅ си
вьсѣ приложѧтъ сѧ вамъ . ⁘ кц꙯ ⁘
не пьцѣте сѧ ꙋбо на ꙋтрѣи . ꙋтрни бо день собоѭ печетъ сѧ .
довьлетъ дьн[и] зълоба своѣ .
Не осѫждаите да не осѫждени бѫдете .
ꙇмъже бо сѫдомъ сѫдите сѫдѧтъ вамъ .
ꙇ въ нѭже {мѣрѫ} мѣрѫ мѣрите вьзмѣритъ сѧ вамъ .
Что же видиши сѫчецъ въ оцѣ братра твоего . а бръвъна еже естъ
въ оцѣ твоемь не чюеши . ли како речеши братрꙋ твоемꙋ .
остави и изъмѫ сѫчецъ из очесе твоего . ꙇ се бръвъно въ оцѣ твоемь .
лицемѣре . ꙇ҅зьми пръвѣе бръвъно из очесе твоего . ꙇ҅ тогда ꙋзьриши
изѧти сѫчецъ из очесе братра твоего .
Не дадите с꙯таго псомъ . ни помѣтаите бисьръ вашихъ
прѣдъ свиньѣми . да не поперѫтъ ихъ ногами своими .
ꙇ҅ вращьше сѧ растръгнѫтъ вꙑ . ⁘
Просите и дастъ сѧ вамъ . ꙇ҅щѣте и обрѧщете . тлъцѣте и отвръзетъ
сѧ вамъ .
вьсѣкъ бо просѧи приемлетъ . ꙇ ищѧи обрѣтаатъ .
ꙇ тлъкѫщюмꙋ отвръзаатъ сѧ ⁘
ли кто естъ отъ васъ ч꙯лвкъ . егоже аще проситъ с꙯нъ свои хлѣба .
еда камень подастъ емꙋ
ли аще рꙑбꙑ проситъ . еда змьѭ҅ подастъ емꙋ .
аще ꙋбо вꙑ лѫкавьни сѫште . ꙋмѣете дааниѣ блага даѣти чѧдомъ
вашимъ . кольми паче о꙯тцъ вашъ иже естъ н꙯нбсехъ .
дастъ благаа̑ просѧщиимъ его .
Вьсѣ ꙋбо елико аще хощете да творѧтъ вамъ ч꙯лвци .
тако и вꙑ творите имъ . се бо естъ законъ и пророци .
вьнидѣте ѫзъкꙑми вратꙑ . ѣко пространа врата и широкъ пѫть .
въводѧи въ пагꙋбѫ . ꙇ мъноѕи сѫтъ въходѧщи имъ .
коль ѫзъка врата и тѣснъ пѫть въводѧи въ животъ .
ꙇ мало ихъ естъ иже и обрѣтаѭтъ .
Вънемлѣте отъ лъжихъ пророкъ .
ꙇже приходѧтъ къ вамъ . въ одеждахъ овьчахъ .
вьнѫтрь же сѫтъ влъци хꙑштьници .
отъ плодъ ихъ познаите ѩ . еда обемлѭтъ отъ тръниѣ грознꙑ .
ли отъ рѣпиѣ смокъви .
тако вьсѣко дрѣво добро . плодꙑ добрꙑ творитъ .
а зъло дрѣво плодꙑ зълꙑ творитъ .
не можетъ дрѣво добро плодъ золъ творити . ни дрѣво зъло плодъ
добръ творити .
вьсѣко дрѣво еже не творитъ плода{да} добра .
посѣкаѭтъ и въ огнь вьмѣтаѭтъ .
тѣмь же ꙋбо отъ {пло}плодъ ихъ познаете ѩ ⁘
Не вьсѣкъ г꙯лѧи мьнѣ . г꙯и г꙯и вьнидетъ въ ц꙯срствие н꙯ебское .
нъ творѧи волѭ о꙯тца моего иже естъ н꙯нбхъ .
мъноѕи бо рекѫтъ мьнѣ вь тъ день . г꙯и г꙯и . не въ твое ли имѧ
п꙯рчствовахомъ . и твоимь именемь бѣсꙑ изгонихомъ .
и твоимь именемь силꙑ мъногꙑ сътворихомъ .
и тогда исповѣмь имъ . ѣко николиже знахъ васъ . отидѣте отъ
мене дѣлаѭ̑щеи безаконие ⁘
Вьсѣкъ ꙋбо изе слꙑшитъ словеса моѣ си и творитъ ѣ .
ꙋподоблѭ и мѫжѭ мѫдрꙋ . иже созъда храминѫ своѭ̑ на камене .
ꙇ҅ съниде дождъ и придѫ рѣкꙑ .
и вьзвѣашѧ в{р}ѣтри . ꙇ҅ нападѫ на хпаминѫ тѫ .
и не паде сѧ основана бо бѣ на камене .
и вьсѣкъ слꙑшѧи словеса моѣ си и не творѧи ихъ .
ꙋподобитъ сѧ мѫжѫ бꙋѭ̑ . ꙇже созъда своѭ храминѫ на пѣсъцѣ .
ꙇ съниде дождъ и придѫ рѣкꙑ и вьзвѣашѧ вѣтри и опьрѣшѧ сѧ
храминѣ тои . ꙇ паде сѧ . ꙇ бѣ разрꙋшение еѩ велие ѕѣло .
ꙇ҅ бꙑс꙯ егда съконьча и꙯съ вьсѣ словеса си .
дивлѣхѫ сѧ народи о ꙋчении его .
бѣ бо ꙋчѧ ѣко власть и꙼мꙑ . ꙇ не ѣко кънижъници ихъ и фарисѣи .
Съшедъшꙋ же емꙋ съ горꙑ . вь слѣдъ его идѫ народи мъноѕи .
ꙇ се прокаженъ пристѫпь . кланѣше сѧ емꙋ г꙯лѧ .
г꙯и аште хощеши можеши мѧ ищистити .
и простеръ рѫкѫ и꙯съ коснѫ и г꙯лѧ . хощѫ ищисти сѧ .
и абие ищисти сѧ отъ проказꙑ .
ꙇ҅ рече емꙋ и꙯҅съ виждь никомꙋже не повѣждь . нъ шедъ покажи сѧ
архиереови . и неси даръ иже повелѣ моси въ съвѣдѣние имъ .
Въшедъшꙋ же емꙋ и꙯сви . въ каперънаꙋмъ . пристѫпи къ немѫ сотьникъ .
молѧ и҅
г꙯лѧ . г꙯и отрокъ мои лежитъ въ домꙋ ослабленъ .
лютѣ ѣко страждѧ .
ꙇ г꙯ла емꙋ и꙯съ азъ пришедъ исцѣлѭ и .
ꙇ отъвѣщавъ сотьникъ рече емꙋ . г꙯и . нѣсмъ достоинъ да въ домъ мои
вьнидеши . нъ ткъмо ръци слово . ꙇ исцѣлѣетъ отрокъ мои .
ꙇбо азъ ч꙯лвкъ есмь подъ в꙯лкоѭ . ꙇмꙑ подъ собоѭ воинꙑ .
ꙇ г꙯лѭ семꙋ иди и идетъ . ꙇ дрꙋгꙋмꙋ ?????? {и} приди
и придетъ . ꙇ рабꙋ моемꙋ сътвори се и сътворитъ .
слꙑшавъ же и꙯съ . диви сѧ емꙋ . ꙇ рече грѧдѫштимъ по немь .
аминь г꙯лѭ вамъ . ни въ и꙯зли толикꙑ вѣрꙑ не обрѣтъ .
Г꙯лѭ же вамъ ѣко мъноѕи отъ въстокъ и западъ придѫтъ .
ꙇ вьзлѧгѫтъ съ авраамомъ и исакомь . ꙇ҅ иѣковомь . въ
ц꙯рствии н꙯ебсцѣемь .
а с꙯нве{ве} ц꙯ствиѣ изгънани бѫдѫтъ . въ тъмѫ кромѣштьнѭѭ̑.
тꙋ бѫдетъ плачь и скрьжетъ зѫбомъ .
ꙇ рече и꙯съ сътьникꙋ .
иди ѣкоже вѣрова бѫди тебѣ .
коц꙯ ꙇ҅ исцѣлѣ отрокъ его во тъ часъ ⁘
ꙇ҅ възвраштъ сѧ сотьникъ въ домъ свои въ тъ часъ обрѣте и съдравъ .
Ꙇ пришедъ и꙯съ въ домъ петровъ . видѣ тъщѫ его лежѧщѫ .
огнемъ жегомѫ .
ꙇ прикоснѫ сѧ рѫцѣ еѩ . ꙇ остави ѭ̑ огꙿнь . ꙇ въста и слꙋжаше емꙋ .
Поздѣ же бꙑвъшꙋ . привѣсѧ къ немꙋ . бѣсънꙑ мъногꙑ .
ꙇ҅ изгъна словомъ д꙯хꙑ . ꙇ҅ вьсѧ недѫжънꙑѩ исцѣли .
да събѫдетъ сѧ реченое пророкомъ . ꙇсаиемь г꙯лѭщемь .
тъ недѫгꙑ нашѧ приѩтъ . и болѣзни понесе .
ꙋзьрѣ же и꙯ссъ мьногꙑ народꙑ окръсть себе . повелѣ ити на онъ полъ .
ꙇ҅ пристѫпь единъ кънижъникъ рече емꙋ . ꙋчителю идѫ по тебѣ . ѣможе
колижъдо идеши .
г꙯ла емꙋ и꙯съ . лиси ѣзвинꙑ имѫтъ . ꙇ птицѧ н꙯бскꙑѩ гнѣзда .
а с꙯нъ ч꙯лвчскꙑ не иматъ къде главꙑ подъклонити .
дрꙋгꙑи же отъ ꙋченикъ рече емꙋ г꙯и . повели ми прѣжде ити .
ꙇ҅ погрети о꙯тца моего .
ꙇ꙯҅съ же г꙯ла емꙋ . грѧди по мьнѣ . ꙇ҅ остави мрътвꙑѩ погрети
своѩ мрътвъцѧ .
Ꙇ вьлѣзъшꙋ емꙋ въ корабь . по немь идѫ ꙋченици его .
ꙇ се трѫсъ великъ бꙑстъ въ мори . ѣко покрꙑвати сѧ кораблю
влънами . а тъ съпаше .
ꙇ҅ пришедъше ꙋченици его . възбꙋдишѧ и г꙯лѭще г꙯и .
с꙯ъпс нꙑ погꙑблемъ .
ꙇ г꙯ла имъ . что страшиви есте маловѣри . тогда въставъ запрѣти
вѣтромь и морю . ꙇ҅ бꙑстъ тишина велиѣ .
ч꙯лвци же чюдишѧ сѧ г꙯лще . къто сь естъ ѣко вѣтри и море
послꙋшаѭтъ его ⁘
Ꙇ пришедъшꙋ емꙋ и꙯сви на онъ полъ . въ странѫ ꙉерꙉесиискѫ .
сърѣтете и дъва бѣсъна отъ жалии ꙇ҅сходѧща лютѣ ѕѣло .
ѣко не можааше никтоже минѫти пѫтемь тѣмь .
ꙇ҅ се възъписте г꙯лща . что естъ нама и тебѣ и꙯ссе с꙯не б꙯жии .
пришелъ еси сѣмо прѣжде врѣмене мѫчитъ насъ .
бѣ же далече отъ неѭ̑ стадо свинии꙼ . мъного пасомо .
бѣси же молѣхѫ и г꙯лѭще . аще изгониши нꙑ . повели
намъ {и} ити въ стадо свиное .
ꙇ рече имъ идѣте . они же ишедъше идѫ въ свиниѩ꙼ . ꙇ абье ꙋстръми сѧ
стадо вьсе по брѣгꙋ въ море . ꙇ҅ ꙋтопѫ въ водахъ .
а пасѫщеи бѣжашѧ . ꙇ шедъше въ градъ възвѣстишѧ вьсѣ .
ꙇ о бѣсънꙋю .
ꙇ се весь градъ изидѫ противѫ и꙯сви . ꙇ видѣвъше и молишѧ .
да би прѣшелъ отъ прѣдѣлъ ихъ .
ꙇ вьлѣзъ въ корабь и꙯съ прѣѣде . ꙇ приде {въ} въ свои градъ . кц꙯ ⁘
Ꙇ се принѣсѧ емꙋ ослабленъ жилами на одрѣ лежѧщъ . ꙇ видѣвъ и꙯съ
вѣрѫ ихъ . рече ослабленꙋемꙋ .
дръзаи꙼ чѧдо отъпꙋштаѭтъ сѧ грѣси твои .
ꙇ се едини отъ кънижъникъ рѣшѧ вь себѣ . сь власвимлѣатъ .
ꙇ видѣвъ и꙯съ помꙑшлениѣ ихъ рече . въскѫѭ вꙑ мꙑслите зъло въ
с꙯рдцихъ вашихъ .
чъто бо естъ ꙋдобѣе решти . отъпꙋщаѭтъ сѧ грѣси твои . ли рещи
въставъ ходи .
нъ да ꙋвѣсте ѣко власть иматъ с꙯нъ ч꙯лвчскꙑ на земи отъпꙋщати
грѣхꙑ . тъгда г꙯ла о҅слабленꙋмꙋ въставъ возьми ложе твое .
ꙇ иди въ домъ свои .
видѣвъше же народи чюдишѧ сѧ и прославишѧ б꙯а .
давъшааго власть такѫ ч꙯лвкомъ . кц꙯ ⁘
ꙇ҅ прѣходѧ и꙯ссъ отъ тꙋдѫ видѣ члк꙯ва . на мꙑтьници
сѣдѧща . ꙇ҅мене матеа . ꙇ г꙯ла емꙋ по мьнѣ грѧди .
ꙇ въставъ по немь иде .
ꙇ бꙑс꙯ емꙋ вьзлежѧщю въ домꙋ . ꙇ се мъноѕи грѣшъници и мꙑтаре .
пришедъше възлежаахѫ съ и꙯смъ . ꙇ съ ꙋченикꙑ его .
ꙇ видѣвъше фарисеи г꙯лхѫ ꙋченикомъ его . по что съ
мꙑтари и грѣшъникꙑ ꙋчитель вашъ ѣстъ .
ꙇ꙯сь же слꙑшавъ рече имъ . не трѣбꙋѭ̑тъ съдравии врача . нъ болѧщеи .
шедъше же наꙋчите сѧ . что естъ милостꙑни хоштѫ а не жрътвѣ .
не придъ бо праведьникъ призъватъ . нъ грѣшъникꙑ на покаание҅ . кц꙯
Тогда пристѫпишѧ къ немꙋ ꙋченици иоанови г꙯лще . по что мꙑ и
фарисѣи постимъ сѧ мъного . а ꙋченици твои не постѧтъ сѧ .
рече имъ и꙯съ . еда могѫтъ сн꙯ве брачънии плакати сѧ . доньдеже
съ ними естъ женихъ . придѫтъ же дьние . егдаже отъиметъ сѧ отъ нихъ
женихъ . ꙇ тогда постѧтъ сѧ .
никтоже бо не приставлѣатъ . приставлениѣ . плата не бѣлена ризѣ
ветъсѣ . вьзьметъ бо коньчинѫ своѭ̑ отъ ризꙑ . ꙇ больши дира бѫдетъ .
ни вьливаѭ̑тъ вина нова . въ мѣхꙑ ветъхꙑ . аще ли же ни .
просѧдѫтъ сѧ мѣси . ꙇ вино пролѣетъ сѧ . ꙇ мѣси погꙑблѭтъ .
нъ вино ново въ мѣхꙑ новꙑ въливаѭтъ . ꙇ обое съблюдетъ сѧ .
сице г꙯лѭщю емꙋ къ нимъ . кц꙯ . Се кьнѧзъ въшедъ кланѣше
сѧ емꙋ г꙯лѧ . ѣко дъшти моѣ нꙑнѣ ꙋмьрѣтъ .
нъ пришедъ нꙑнѣ възложи на нѭ рѫкѫ твоѭ и оживетъ .
и въставъ и꙯съ по немь идѣаше и ꙋченици его .
ꙇ се жена кръвоточива . дьвѣ на десѧте лѣтѣ имѫшти .
пристѫпьши съ зади . прикоснѫ сѧ вьскрилии ризꙑ его .
г꙯лаше бо вь себѣ . аще токмо прикоснѫ сѧ ризꙑ его с꙯псна бѫдѫ .
ꙇ꙯съ же обраштъ сѧ и видѣвъ ѭ рече .
дръзаи дъщи вѣра твоѣ с꙯псе тѧ .
ꙇ с꙯псна бꙑстъ жена отъ часа того .
ꙇ пришедъ и꙯съ въ домъ кънѧжь . ꙇ видѣвъ сопьцѧ и народъ млъвѧщъ
г꙯ла имъ .
отидѣте не ꙋмьрѣтъ бо дѣвица нъ съпитъ . ꙇ рѫгахо сѧ емꙋ .
егда же изгънанъ бꙑстъ народъ . въшедъ ѩтъ ѭ за рѫкѫ .
ꙇ въста дѣвица .
ꙇ изиде вѣсть си по вьсеи земи тои҅ ⁘
Ꙇ прѣходѧщю тѫдѣ и꙯сви . по немь идете дьва слѣпьца
зовѫща и г꙯лща. помилꙋи нꙑ с꙯нꙋ д꙯въ .
пришедъшꙋ же емꙋ въ домъ . пристѫп꙯сте къ немꙋ слѣпъца .
ꙇ г꙯ла има и꙯съ . вѣрꙋета ли ѣко могѫ се сътворити .
г꙯ласте емꙋ еи꙼ г꙯и .
тъгда коснѫ ѣ въ очи г꙯лѧ . по вѣрѣ ваю бѫди вама .
ꙇ҅ отврѣсте сѧ има очи . ꙇ запрѣти има и꙯съ г꙯лѧ .
блюдѣта да никтоже не ꙋвѣстъ .
она зе ишедъша прослависте и по вьсеи земи тои .
тѣма же исходѧштема . се привѣсѧ ч꙯лвкъ нѣмъ бѣсенъ .
ꙇ изгънанꙋ бѣсꙋ п꙯рогла нѣмꙑ . ꙇ дивишѧ сѧ народи г꙯лѭще .
николиже ави сѧ тако в꙯ли .
а фарисѣи г꙯лахѫ . о кънѧѕи бѣсъ изгонитъ бѣсꙑ ⁘
ꙇ҅ прохождаше и꙯съ градꙑ вьсѧ и вьси . ꙋчѧ на соньмиштихъ ихъ .
ꙇ проповѣдаѩ е꙯внꙉлие ц꙯срствиѣ .
ꙇ цѣлѧ вьсѣкъ недѫгъ ꙇ҅ вьсѣкѫ ѩ꙼зѫ вь людхъ .
Видѣвъ же народъи и꙯съ . м꙯илосрдва о нихъ ѣко бѣхѫ съмѧтени .
ꙇ отъвръжени ѣкоже овъцѧ . не имѫщѧ пастꙑрѣ .
тогда г꙯ла ꙋченикомъ своимъ . жѧтва ꙋбо мънога . а дѣлатель мало .
молите сѧ ꙋбо г꙯нꙋ жѧтвѣ . да изведетъ дѣлателѧ
на жѧтвѫ своѭ . кц꙯ .
ꙇ҅ призъва оба на десѧте ꙋченика своѣ дастъ имъ власть .
на д꙯схь нечистꙑхъ да изгонѧтъ ѩ҅ .
ꙇ҅ цѣлити вьсѣкъ недѫгъ и вьсѣкѫ болѣзнь .
Ѡбѣма же на десѧте а꙯плма . ꙇ҅ мена сѫтъ се . Пръвꙑ симонъ .
ꙇ҅же наречетъ сѧ петръ . ꙇ аньдрѣа братръ его .
филипъ и вартоломѣи . тома и матьтеи мꙑтарь . иѣковъ альфеовъ .
ꙇ келевеи нареченꙑ тадеи .
симонъ кананѣи . ꙇю꙼да искариотъскꙑ . ꙇже и прѣдастъ .
Сиѩ оба на десѧте посъла и꙯съ . заповѣдавъ имъ г꙯лѧ .
на пѫть ѩ꙯зкъ не идѣте . ꙇ въ градъ самарѣнъ не вьнидѣте .
ꙇдѣте же паче къ овъцамъ погꙑбъшимъ домꙋ и꙯лва .
ходѧще же проповѣдаите г꙯лще . ѣко приближи сѧ ц꙯срствие н꙯бское .
болѧщѧѩ цѣлите . мрътвꙑѩ вьскрѣшаите . прокаженꙑѩ очиштаите .
бѣсꙑ изгоните . тꙋне приѩсте тꙋне дадите . кц꙯ .
не сътѧжите злата ни съребра . ни мѣди при поѣсѣхъ вашихъ .
ни мошъ[нꙑ] на пѫти . ни дъвою ризꙋ . ни сапогъ ни жъзла .
достоинъ бо естъ дѣлатель мъздꙑ своеѩ҅ .
Въ ньже колижъдо градъ ли вь весь вьнидете . ꙇспꙑтаите кто вь
немь достоинъ естъ . ꙇ тꙋ прѣбѫдете доньдеже изидете .
Въходѧште же въ домъ цѣлꙋите и .
ꙇ аште ꙋбо бѫдетъ домъ достоинъ . придетъ миръ вашъ на нь .
аще ли же не бѫдетъ достоинъ . миръ вашъ къ вамъ възвратитъ сѧ .
Ꙇ иже колижъдо не прииметъ васъ .
ни послꙋшаатъ словесъ вашихъ . ꙇсходѧще из домꙋ .
ли из града того . отътрѧсѣте прахъ отъ ногъ вашихъ .
аминь г꙯лѭ вамъ . отърадьнѣе бѫдетъ земи содомьсцѣи гоморьсцѣи .
вь день сѫдънꙑ . неже градꙋ томꙋ ⁘
Се азъ сълѭ вꙑ ѣко овьцѧ по срѣдѣ влъкъ . бѫдѣте же
мѫдри ѣко змиѩ . ꙇ цѣли ѣко голѫбье ⁘
Вьнемлѣте же отъ ч꙯лвкъ . прѣдадѧтъ бо вꙑ на сонъмꙑ .
ꙇ на съньмищихъ вашихъ ꙋбиѭтъ вꙑ .
ꙇ прѣдъ в꙯лдкꙑ же и цѣсарѧ ведени бѫдете мене ради .
вь съвѣдѣние имъ и ѩ꙯зкмъ .
Егда же прѣдаѭтъ вꙑ . не пцѣте сѧ како ли что възглаголете
дастъ бо сѧ вамъ въ тъ часъ . что г꙯лте .
не вꙑ бо есте г꙯лѭщеи . нъ д꙯хъ о꙯тца вашего г꙯лѧи въ васъ .
прѣдастъ же братръ братра на съмръть . ꙇ отецъ чѧдо .
ꙇ въстанѫтъ чѧда на родителѧ и ꙋбьѭтъ ѩ҅ .
ꙇ бѫдете ненавидими вьсѣми . имене моего ради прѣтръпѣвꙑ
же до коньца сь с꙯пнъ бѫдетъ ⁘ кц꙯ ⁘
Егда же гонѧтъ вꙑ въ градѣ семь . бѣгаите въ дрꙋгꙑ . аминь бо
г꙯лѭ вамъ . ѣко не имате исконьчати градъ и꙯здрлвъ .
доньдеже придетъ с꙯нъ ч꙯лвчскꙑ ⁘
Нѣстъ ꙋченикъ надъ ꙋчителемь . ни рабъ надъ г꙯мь своимь .
довьлетъ ꙋченикꙋ да бѫдетъ ѣкоже ꙋчитель его .
и рабꙋ ѣко г꙯ь его . Ꙇ аште господина домꙋ вельзѣвола нарѣшѧ .
кольми паче домаштьнѧѩ его .
не ꙋбоите сѧ ꙋбо ихъ ⁘ зч꙯ . Ничтоже бо естъ покръвено еже не
отъкръвено бѫдетъ . ꙇ таино еже не ꙋбѣдѣно бѫдетъ .
еже г꙯лѭ вамъ въ тъмѣ . рьцѣте вь свѣтѣ .
ꙇ еже въ ꙋхо слꙑшите . проповѣдите на кровѣхъ .
ꙇ не ꙋбоите сѧ ꙋбиваѭщихъ тѣло . ꙇ д꙯шѧ не могѫштъ ꙋбити .
боите же сѧ паче . могѫщааго и д꙯шѫ и тѣло погꙋбити въ ꙉее҅ннѣ
не дьвѣ ли пьтици на ссарии вѣнимѣ есте . ꙇ ни едина же отъ нею
не падетъ на земи без отъца вашего.
вамъ же и власи главꙑ вьси ищътени сѫтъ . не ꙋбоите сѧ ꙋбо мънозѣхъ
птицъ лꙋчъши вꙑ есте .
Вьсѣкъ ꙋбо иже исповѣстъ мѧ прѣдъ ч꙯лвкꙑ . ꙇсповѣмъ і
и азъ прѣдъ о꙯тцмь моимъ иже естъ на н꙯бсхъ .
иже отъвръжетъ сѧ мене прѣдъ ч꙯кꙑ . отъвръгѫ сѧ его и азъ прѣдъ
отъцемь {мь} иже естъ на н꙯бсхъ .
не мъните ѣко придъ въврѣшти мира на земл҄ѭ .
не придъ въврѣщъ мира нъ мечъ .
придъ бо разлѫчитъ ч꙯лвка . на о꙯тца своего
ꙇ дъштерь на матерь своѭ̑ .
и невѣстѫ на свекровь своѭ̑ .
ꙇ врази ч꙯лкꙋ домащьнии его ⁘
Ꙇже любитъ о꙯тца ли матерь паче мене
нѣстъ мене достоинъ и ꙇже любитъ
с꙯нъ ли дъштерь паче мене . нѣстъ мене достоинъ .
ꙇ҅ иже не прииметъ к꙯рста своего и въ слѣдъ мене грѧдетъ .
нѣстъ мене достоинъ .
Обрѣтꙑ д꙯шѫ своѭ̑ погꙋбитъ ѭ҅ .
а иже погꙋбитъ д꙯шѫ своѭ҅ мене ради обрѧщетъ ѭ҅ .
ꙇже вꙑ приемлетъ мѧ приемлетъ . ꙇ иже приемл҅етъ мѧ приемлетъ
посълавъшааго мѧ .
Приемлѧи п꙯рка въ імѧ пророче мьздѫ пророчѫ приемлетъ .
ꙇ приемлѧи праведьника . въ імѧ праведьниче мъздѫ
праведьничѫ прииметъ .
И иже колижьдо напоитъ единого отъ малꙑхъ сихъ .
чашѫ стꙋденꙑ водꙑ . тъкмо въ імѧ ꙋченика .
аминь г꙯лвмъ не погꙋбитъ мьздꙑ своеѩ .
Ꙇ бꙑстъ егда съвръши и꙯съ . заповѣдаѩ обѣма на десѧте
ꙋченикома своима . прѣиде отъ тѫдѫ ꙋчитъ .
ꙇ проповѣдатъ въ градѣхъ ихъ ⁘ кц꙯
Ꙇоанъ же слꙑшавъ въ ѫзилищи дѣла х꙯ва . посълавъ ꙋченикꙑ своими
рече емꙋ . тꙑ ли еси грѧдꙑи . ли иного чаемъ .
ꙇ отъвѣщавъ и꙯съ рече имъ . шедъше възвѣстите иоанови .
слѣпии прозираѭтъ . ꙇ хромии ходѧтъ . прокажении очищаѭтъ сѧ
и глꙋсии слꙑшѧтъ . мрътвии въстаѭтъ . ꙇ ништии благовѣстꙋѭ҅тъ .
ꙇ блаженъ естъ иже не съблазнитъ сѧ о мьнѣ .
тѣмъ же исходѧщемъ . начѧтъ и꙯съ г꙯лти народомъ . о иоанѣ .
чесо видѣтъ изидете въ пꙋстꙑнѭ трьсти ли вѣтромь колѣблемꙑ .
нъ чесо изидете видѣтъ . ч꙯лвка ли въ мѧкъкꙑ ризи облъчена .
се иже мѧкъка носѧтъ . въ домохъ ц꙯ср[ихъ] сѫтъ .
нъ чесо изидете видѣтъ . пророка ли г꙯лѭ вамъ . ꙇ лише пророка .
сь бо естъ о немьже естъ писано .
Се азъ посълѭ а꙯нꙉлъ мои прѣдъ лицемь твоимъ .
ꙇ ꙋготовитъ пѫть твои прѣдъ тобоѭ̑ .
Аминь г꙯лѭ вамъ . не въста въ рожденꙑхъ женами болеи иоана
кръстителѣ . мьнѣи же въ ц꙯срстви н꙯бсцѣмь болеи естъ его .
Отъ дьнии же иоана кръстителѣ до селѣ .
ц꙯срствие [небеское] нѫдитъ сѧ .
ꙇ нѫждъници в[ъсхꙑ]таѭтъ е .
въси бо п꙯рци и законъ до иоана прорѣшѧ .
ꙇ аще хощете приѩти . тъ {е} естъ илиѣ хотѧи прити .
ꙇмѣѩи ꙋши слꙑшати да слꙑшитъ .
Комꙋ ꙋподобл҄ѭ родось . подобенъ естъ дѣтищемъ сѣдѣштемъ .
на тръжиштихъ . ꙇже възглашаѭтъ дрꙋгомъ своимъ
и г꙯лалѭтъ . пискахомъ вамъ и не плѧсасте .
плакахомъ вамъ и не рꙑдасте .
приде бо иоанъ не пиѩ ни ѣдꙑ . и г꙯лѭтъ бѣсъ иматъ .
приде с꙯нъ ч꙯лвчскъ ѣдꙑ и пиѩ . ꙇ г꙯лтъ се сь ч꙯лвкъ
ѣдъца и винопиица . мꙑтаремъ дрꙋгъ и грѣшъникомъ .
ꙇ оправьди сѧ прѣмѫдрость отъ чѧдъ своихъ .
тогда начѧтъ поносити градомъ . вь нихъже бꙑшѧ
мъножѣишѧѩ силꙑ имъ . зане не покаашѧ сѧ ⁘
Горе тебѣ хоразинъ . горе тебѣ витъсаида .
ѣко аще въ тꙋрѣ и сидонѣ . бѫ силꙑ бꙑлꙑ бꙑвъшѧѩ въ васъ .
древле ꙋбо въ врѣтищи и попелѣ покаали сѧ бѫ .
обаче г꙯ллѭ вамъ тꙋромъ и сидонꙋ .
отърадьнѣе бѫдетъ вь день сѫдънꙑ . неже вамъ .
И тꙑ каперънаꙋмъ . вьзнесꙑи сѧ до н꙯бсе до ада сънидеши .
зане аште въ содомѣхъ бѫ силꙑ бꙑвъшѧѩ вь тебѣ .
прѣбꙑлꙑ бѫ до [дьнес]ьнѣго дьне .
обаче г꙯лѭ вамъ ѣко земи содомьсцѣ отърадьнѣе бѫдетъ .
въ день сѫдънꙑ неже тебѣ .
Въ то врѣмѧ отъвѣщавъ и꙯съ рече . ꙇсповѣдаѭ ти сѧ
отъче г꙯и небꙋ и земи . ѣко ꙋтаилъ еси
се отъ прѣмѫдрꙑхъ и разꙋмънꙑхъ .
ꙇ ѣвилъ ѣ еси младеньцемъ .
еи о꙯тче . ѣко тако бꙑстъ волѣ прѣдъ тобоѭ̑ .
Вьсѣ мьнѣ прѣдана сѫтъ о꙯тцмь моимь . ꙇ никтоже не знаетъ с꙯на .
тъкмо о꙯тцъ . ни о꙯тца кто знаетъ . ткмо с꙯нъ . ꙇ емꙋже волитъ
с꙯нъ отъкрꙑти .
Придѣте кь мънѣ въси трꙋждаѭштеи сѧ .
ꙇ҅ обрѣменении . ꙇ азъ покоѭ вꙑ .
вьзьмѣте иго мое на себѣ . ꙇ наꙋчите сѧ отъ мене ѣко кротокъ
есмъ и съмѣренъ с꙯рдцмъ . ꙇ обрѧщете покои д꙯шамъ вашимъ .
ꙇ҅го бо мое благо и брѣмѧ мое легъко естъ .
Въ то врѣмѧ приде и꙯съ сквозѣ сѣаниѣ .
ꙋченици же его възаалкашѧ сѧ . и начѧсѧ въстръгати класꙑ и ѣсти
фарисѣи же видѣвъше рѣшѧ емꙋ . се ꙋченици твои творѧтъ .
егоже не достоитъ творити въ соботꙑ .
Онъ же рече имъ . нѣсте ли чъли чъто сътвори д꙯въ егда възаалка
самъ . ꙇ сѫщи съ нимь .
како вьниде въ храмъ б꙯жии . ꙇ хлѣбꙑ прѣдъложениѣ сънѣстъ .
ꙇхъже не достоино емꙋ бѣ ѣсти . ни сѫщимъ съ нимъ .
тъкъмо иереомъ единѣмъ .
ли нѣсте чъли въ законѣ . ѣко въ соботꙑ иереи въ ц꙯ъркве
соботꙑ скврънѧтъ . ꙇ неповиньни сѫтъ .
г꙯лѭ вамъ . ѣко ц꙯ркве . ꙇ бол◌҄еи естъ съде .
аще ли бисте вѣдѣли . чъто естъ милости хоштѫ а не жрътвѣ .
николиже ꙋбо бисте осѫдили неповинънꙑхъ .
г꙯ь бо естъ соботѣ с꙯нъ чловѣчскꙑ ⁘
ꙇ прѣшедъ отъ тѫдѣ и꙯съ . приде на соньмиште ихъ .
ꙇ се ч꙯лвкъ бѣ тꙋ . рѫкѫ имꙑ сꙋхѫ . ꙇ въпросишѧ и г꙯лѭще .
аще достоитъ въ соботѫ цѣлити . да на нь в꙯ъзглѭтъ .
онъ же рече имъ . кто естъ отъ васъ ч꙯лвкъ .
ꙇже иматъ овьчѧ едино . ꙇ҅ аще въпадетъ сѧ въ ѣмѫ въ соботѫ .
не изьметъ ли его .
кольми ꙋбо лꙋчеи естъ ч꙯лвкъ овьчѧте . тѣмь же достоитъ
въ соботѫ добро творити .
тъгда г꙯ла ч꙯вкꙋ . простьри рѫкѫ и простьрѣ .
ꙇ ꙋтвръди сѧ цѣла ѣко и дрꙋгаѣ ⁘
Фарисѣи же ишедъше съвѣтъ сътворишѧ на нь . како и погꙋбѧтъ .
ꙇ꙯съ же разꙋмѣвъ отиде отъ тѫдѣ .
Ꙇ по немь идѫ народи мьноѕи . ꙇ исцѣли ѩ вьсѧ .
ꙇ запрѣти имъ да не ѣвѣ его сътворѧтъ .
да събѫдетъ сѧ реченое п꙯ркомь исаиемь г꙯лщемь .
се отрокъ мои егоже изволихъ . вьзлюбленꙑ мои .
на ньже благоизволи д꙯ша моѣ . положѫ д꙯хъ мои . на немь .
ꙇ сѫдъ ѩзкмь вьзвѣститъ .
не прѣречетъ . ни възъпиетъ . не ꙋслꙑшитъ никтоже
на расп[ѫ]тихъ гласа его .
трьсти съкрꙋшенꙑ не прѣломитъ . ꙇ пръта вънемъша сѧ
не ꙋгаситъ . доньдеже вьзведетъ на побѣдѫ сѫдъ .
ꙇ на имѧ его ѩ꙯зци ꙋпъваѭтъ .
Тъгда привѣсѧ къ немꙋ бѣсънѫѭщь сѧ слѣпъ и нѣмъ и исцѣли и .
ѣко слѣпъ і нѣмъ г꙯лаше и глѧдаше .
ꙇ дивлѣхѫ сѧ вьси народи г꙯лѭще . еда сь естъ с꙯нъ д꙯въ
Фарисеи же слꙑшавъше рѣшѧ .
сь не изгонитъ бѣсъ . тъкмо о вельзѣволѣ кънѧѕи бѣсъ .
Вѣдꙑ же мꙑсли ихъ рече имъ . вьсѣко ц꙯ѣсрство раздѣлъ сѧ на сѧ .
запꙋстѣетъ ꙇ въсѣкъ градъ ли домъ раздѣлъ сѧ на сѧ не станетъ .
ꙇ аще сотона сотонѫ изгонитъ . на сѧ раздѣлилъ сѧ естъ како
ꙋбо станетъ ц꙯ствие его .
ꙇ аште азъ о велъѕѣволѣ изгонѭ бѣсꙑ . с꙯нве ваши о комь изгонѧтъ .
Сего ради ти вамъ бѫдѫтъ сѫдиѩ .
аще ли о дꙋсѣ б꙯жии . азъ изгонѭ бѣсꙑ .
ꙋбо постиже на васъ ц꙯срствие б꙯жие .
ли како можетъ къто вьнити въ домъ крѣпъкааго .
ꙇ съсѫдꙑ его расхꙑтити . аще не пръвѣе съвѧжетъ крѣпъкааго .
ꙇ тогда домъ его расхꙑтитъ . зч꙯ .
Ꙇже нѣстъ съ мноѭ на мѧ естъ .
ꙇ иже не събираатъ съ мноѭ̑ растачаатъ .
сего ради г꙯лѭ вамъ вьсѣкъ грѣхъ и хꙋла отъпꙋститъ сѧ чловѣкомъ .
а ѣже на д꙯хъ хꙋла не отъпꙋститъ сѧ ч꙯лкмъ
ꙇ иже колижъдо речетъ слово на с꙯нъ ч꙯лвчскꙑ . отъпꙋститъ сѧ емꙋ .
а иже речетъ на д꙯хъ с꙯тꙑ не отъпꙋститъ сѧ емꙋ .
ни вь сь вѣкъ ни въ бѫдѫщии .
ли сътворите дрѣво добро и плодъ его добръ . ли сътворите дрѣво
зъло и плодъ его золъ отъ плода бо дрѣво познано бѫдетъ .
ꙇштѧдьѣ ехидънова како можете добро г꙯лати зъли сѫще отъ
избꙑтъка бо с꙯рдцꙋ ꙋста г꙯лѭтъ .
Добрꙑ ч꙯лвкъ отъ добраго съкровишта износитъ добраѣ ꙇ зълꙑ
ч꙯лвкъ отъ зълааго съкровишта износитъ зълаа҅ .
г꙯лѭ же вамъ . ѣко вьсѣко слово праздъно .
еже аще рекѫтъ ч꙯лвци . въздадѧтъ о немь слово . вь день сѫдьнꙑ .
отъ словесъ бо своихъ . оправъдиши сѧ .
ꙇ словесꙑ своими сѫдиши си ⁘ кц꙯
Тъгда отъвѣщашѧ етери отъ кънижъникъ . ꙇ фарисѣи г꙯лѭще .
ꙋчителю хощемъ отъ тебе знамение видѣти ⁘
Ѡнъ же отъвѣщавъ рече имъ . родъ лѫкавъ и любодѣи знамениѣ ищетъ .
ꙇ знамение не дастъ сѧ емꙋ . тъкмо знамение ионꙑ п꙯рка .
ѣко бо бѣ иона въ чрѣвѣ китовѣ . три дьни и три ношти .
тако бѫдетъ с꙯нъ ч꙯лвскꙑ .
въ с꙯рдци землѧ три дни и три ношти .
мѫжи ниневьꙉитьстии въстанѫтъ на сѫдъ . съ родомь симь и осѫдѧтꙑи .
ѣко покаашѧ сѧ . проповѣдиѭ иониноѭ̑ . ꙇ се болеи ионꙑ сьде .
егда же нечистꙑ д꙯хъ ꙇ҅зидетъ отъ ч꙯лвка . прѣходитъ
скозѣ бездънаа мѣста . ꙇштѧ покоѣ и не обрѣтаатъ .
тъгда речетъ . възвраштѫ сѧ въ храмъ мои . отъ нѭдꙋже изидъ .
ꙇ пришедъ обрѧштетъ празденъ . по метенъ . ꙋкрашенъ .
тъгда идетъ и поиметъ съ собоѭ седмь инѣхъ д꙯хъ .
люштьшь себе . ꙇ въшедъше живѫтъ тꙋ .
ꙇ бѫдѫтъ послѣдьнѣ ч꙯лвка того горьша пръвꙑхъ .
тако бѫдетъ и родꙋ семꙋ лѫкавꙋемꙋ ⁘
Еще емꙋ глаголѭщꙋ къ народомъ . се мати и братрьѣ его
стоѣхѫ вьнѣ . ꙇскѫштте г꙯лти емꙋ .
рече же къ немꙋ единъ . се мати твоѣ и братрьѣ твоѣ
вьнѣ стоѩтъ хотѧще г꙯лти къ тебѣ .
онъ же отъвѣштавъ рече къ г꙯л҄ѭштюмꙋ .
къто естъ мати моѣ и кто сѫтъ братриѣ моѣ .
ꙇ простеръ рѫкѫ на ꙋченикꙑ своѩ рече .
се мати моѣ и братрьѣ моѣ .
ꙇже бо аще творитъ волѭ о꙯тца моего иже естъ на н꙯бсхъ .
тъ братръ мои и сест[р]а и мати естъ .
Въ тъ же день ишедъ и꙯съ из домꙋ сѣдѣше при мори .
ꙇ събърашѧ сѧ кь немꙋ народи мъноѕи .
ꙇ ѣко вьлѣзъ въ корабь сѣде . и весь народъ на помори стоѣше .
и г꙯ла имъ мъного притъчами г꙯лѧ . Се изиде сѣѩи да сѣетъ .
ꙇ сѣѭштꙋмꙋ . ова ꙋбо падѫ при пѫти .
ꙇ придѫ птицѧ н꙯ебскꙑѩ и позобашѧ ѣ.
дрꙋгаа же падѫ на каменеихъ . ѣже не имѣшѧ землѧ мъногꙑ .
ꙇ абье прозѧбѫ . зане не имѣше глѫбинꙑ землѣ .
слънъцꙋ же восиѣвъшю присвѧдѫ . ꙇ зане не имѣхѫ корениѣ исъхѫ .
а дрꙋга падѫ въ трънии . ꙇ҅ вьзиде тръние и подави ѣ .
дрꙋгаа же падѫ на земи добрѣ . ꙇ даѣхѫ плодъ .
ово съто . ово шесть десѧтъ . ово три десѧти .
ꙇмѣѩи ꙋши слꙑшати да слꙑшитъ .
и пристѫпьше ꙋченици рѣшѧ емꙋ . по что притъчами глаголеши имъ .
онъ же отъвѣщавъ рече . ѣко вамъ дано естъ разꙋмѣти .
таинаа ц꙯срствиѣ . н꙯бскааго . онѣмъ же не дано естъ .
ꙇмѫщꙋмꙋ бо дастъ сѧ ꙇ избѫдетъ емꙋ . а иже не иматъ .
ꙇ҅ еже иматъ възьметъ сѧ отъ него .
Сего ради притъчами имъ г꙯лѭ . ѣко видѧще не видѧтъ
ꙇ слꙑшѧште не слꙑшѧтъ ни разꙋмѣваѭтъ .
ꙇ събꙑваетъ сѧ имъ пророчъсто исаино г꙯лѭщее҅ слꙋхомь
ꙋслꙑшите и не имате разꙋмѣти . ꙇ зьрѧще ꙋзьрите и не имате видѣти .
отлъстѣ бо с꙯рдце людеи сихъ . ꙇ ꙋшима тѧжъко слꙑшашѧ .
ꙇ очи свои съмѣжишѧ . еда когда ꙋзьрѧтъ очима .
ꙇ ꙋшима ꙋслꙑшѧтъ . ꙇ с꙯рдцемь разꙋмѣѭтъ .
ꙇ обратѧтъ сѧ и исцѣлѭ ѩ҅ .
Ваши же блаженѣи очи ѣко видите . ꙇ ꙋши ваши ѣко слꙑшите .
аминь бо г꙯лѭ вамъ . ѣко мъноѕи п꙯рци
и праведьници въжделѣшѧ видѣти .
ѣже видите и не видѣшѧ . и слꙑшати ѣже слꙑшите и не слꙑшашѧ .
вꙑ же ꙋслꙑшите притъчѫ сѣвъшааго .
вьсѣкъ иже слꙑшитъ словеса цсарествиѣ . ꙇ не разꙋмѣваатъ .
приходитъ же неприѣзнь и въсхꙑтаатъ сѣное въ с꙯рдци его .
се естъ сѣное при пѫти .
а сѣаное на камении . сь естъ слꙑшѧи слово .
ꙇ абие съ радостиѭ приемлѧ е .
не иматъ же корене вь себѣ . нъ врѣменъно естъ .
бꙑвъши же печали и гонению словесе ради . абье съблажнѣатъ сѧ .
а сѣаное въ трънии . сь естъ слꙑшѧи слово . ꙇ печаль свѣта сего .
ꙇ льсть бгатъства подавлѣетъ е . ꙇ бес плода бꙑваетъ .
а сѣаное на добрѣ земи . сь естъ слꙑшѧи слово и разꙋмѣваѩ е.
ꙇ приноситъ плодъ ѣко подобаатъ . и творитъ ово
. р꙯ . ово . м꙯ . ово ꙉ꙯ .
ꙇ҅нѫ притъчѫ прѣдъложи имъ г꙯лѧ ⁘ ꙋ҅подоби сѧ ц꙯рствие небеское .
ч꙯лвкꙋ сѣвъшꙋ добро сѣмѧ на селѣ своемь .
съпѧщемъ же ч꙯лвкомъ .приде врагъ его .
и вьсѣ плѣвелъ по срѣдѣ пшеницѧ и отиде .
егда же прозѧбе трѣва и плодъ сътвори . тъгда ави сѧ и плѣвелъ .
пришедъше же раби г꙯ина рѣшѧ емꙋ г꙯и .
не добро ли сѣмѧ сѣлъ еси на селѣ твоемь .
отъ кꙋдѫ ꙋбо иматъ плѣвелъ .
онъ же рече имъ врагъ ч꙯лвкъ се сътвори . раби же рѣшѧ емꙋ .
хощеши ли ꙋбо да шедьше исплѣвемъ ѩ҅ .
онъ же рече ни . еда въстръгаѭще плѣвелъ .
въстръгнете кꙋпъно съ нимь и пшеницѫ .
оставите е кꙋпьно расти ꙋбо до жѧтвꙑ . ꙇ въ врѣмѧ жѧтвꙑ .
рекѫ дѣлателемъ . съберѣте пръвѣе плѣвелъ . ꙇ съвѧжате и въ снопꙑ .
ѣко съжешти ѩ . а пшеницѫ съберѣте вь житьницѫ моѭ̑ кц꙯ .
ꙇнѫ притъчѫ прѣдложи имъ г꙯лѧ . подобно естъ ц꙯срствие н꙯бское .
зрънꙋ горꙋшънꙋ . еже вьземъ чловѣкъ вьсѣ на селѣ своемъ .
еже мьне естъ вьсѣхъ сѣменъ . егда же въздрастетъ боле зелии естъ .
ꙇ҅ бꙑваатъ дрѣво . ѣко прити птицамь н꙯бскꙑмъ .
ꙇ витати на вѣтвехъ его .
Ꙇнѫ притъчѫ г꙯ла имь . подобъно естъ ц꙯срствие н꙯ебское квасꙋ .
ꙇже въземъши жена съкрꙑ въ мѫцѣ три сатъ доньдеже вьскꙑсѣ вьсѣ .
Вьсѣ г꙯ла и꙯съ притъчами къ народомъ .
ꙇ бес притъчѧ ничесо же г꙯лше къ нимъ .
да събодетъ сѧ реченое п꙯ркмь г꙯лѭштемь .
отвръзѫ въ притъчахъ ꙋста моѣ . отъкрꙑѭ̑ съкръвенаа .
отъ съложениѣ вьсего мира .
Тъгда оставль народꙑ приде въ домъ и꙯с .
ꙇ пристѫпишѧ къ немꙋ ꙋченици его г꙯лѭште .
съкажи намъ притъчѫ . плѣвелъ селънꙑхъ .
онъ же отъвѣщавъ рече имъ ⁘ вьсѣавꙑ естъ доброе сѣмѧ с꙯нъ ч꙯лвскꙑ .
а село естъ весь миръ . доброе же сѣмѧ се сѫтъ .
с꙯нве ц꙯срствиѣ . а плѣвелъ сѫтъ с꙯нве неприѣзнини .
а врагъ естъ вьсѣавꙑ ѩ҅ диѣволъ .
а жѧтва естъ коньчина вѣка . а жѧтеле сѫтъ а꙯нꙉли .
ѣко бо ꙋбо събираѭтъ плѣвелꙑ . ꙇ огнемь съжиѕаѭ̑тъ .
тако бѫдетъ вь съконъчание вѣка сего .
посълетъ с꙯нъ ◌꙯ч꙯лвѣчскꙑ а꙯нꙉлꙑ своѩ .
ꙇ съберѫтъ отъ ц꙯срствиѣ его вьсѧ сканьдѣлꙑ .
ꙇ творѧщѧѩ безаконение .
ꙇ въвръгѫтъ ѩ вь пешть огньнѫ . тъгда бѫдетъ плачь и скрьжетъ зѫбомъ .
тъгда праведьнии просвьтѧтъ сѧ ѣко слъньце .
въ ц꙯срствии отъца ихъ . ꙇмѣѩи ꙋши слꙑшати да слꙑшитъ .
пакꙑ подобъно естъ ц꙯срствие н꙯бское . съкровищю съкръвенꙋ .
{на} на селѣ . еже обрѣтъ ч꙯лвкъ съкрꙑ . ꙇ отъ радости его идетъ .
ꙇ вьсе елико иматъ продаетъ . ꙇ҅ кꙋпꙋетъ село то .
пакꙑ подобъно естъ ц꙯срствие н꙯бское ч꙯лвкꙋ кꙋпъцꙋ .
ꙇщѫщѫ добръ бисьръ .
ꙇже обрѣтъ единъ мьногоцѣнень бисьръ .
шедъ продастъ вьсе имѣние . елико имѣаше и кꙋпи и ⁘
Пакꙑ подобъно естъ ц꙯срствие н꙯ебское неводꙋ въвръженꙋ въ море .
ꙇ отъ вьсѣкого рода избъравъшю .
ꙇже егда исплъни сѧ извлъкъше и на краи .
ꙇ сѣдъше избр꙯ашѧ добрꙑѩ҅ вь съсѫдꙑ . а зълꙑѩ извръгѫ вонъ .
тако бѫдетъ въ съконьчание вѣка . ꙇзидѫтъ а꙯нꙉли .
ꙇ отълѫчѧтъ зълꙑѩ отъ срѣдꙑ праведънꙑхъ .
ꙇ въвръгѫтъ ѩ въ пещь огньнѫ . тꙋ бѫдетъ плачь и скрьжетъ зѫбомь .
Г꙯ла имъ и꙯съ разꙋмѣете ли вьсѣ си . г꙯лшѧ емꙋ еи꙼ г꙯и .
и꙯съ же рече имъ . сего ради вьсѣкъ кънижъникъ наꙋчь сѧ .
ц꙯срствию н꙯бскꙋмꙋ . подобенъ естъ ч꙯лвкꙋ домовитꙋ .
ꙇже износитъ отъ съкровища своего нова и ветъхаа .
Ꙇ бꙑстъ егда съконьча и꙯съ притъчѧ сиѩ . прѣиде отъ тѫдѣ .
ꙇ пришедъ въ отьчьствие свое ꙋчаше ѩ҅ . на съньмиштихъ ихъ .
ѣко дивлѣхѫ сѧ емꙋ и г꙯лхѫ .
отъ кѫдѫ семꙋ естъ прѣмѫдрость си и сила .
не сь ли естъ тектоновъ с꙯нъ . не мати ли его нарицаетъ сѧ мариѣ .
ꙇ братрьѣ его иѣковъ и осифъ . ꙇ симонъ июда .
ꙇ сестрꙑ его не вьсѧ ли въ насъ сѫтъ .
отъ кѫдꙋ ꙋбо семꙋ вьсѣ си сѫтъ .
ꙇ блажнѣхѫ сѧ о немь . Ꙇ꙯с же рече имъ . нѣстъ п꙯ркъ бещьстии .
тъкмо въ своемь отьчьствии . ꙇ въ домꙋ своемь .
ꙇ не сътвори тꙋ силъ мъногъ . за невѣрьство ихъ ⁘
въ врмѧ оно ꙋслꙑшавъ иродъ тетрархъ слꙋхъ и꙯свъ .
ꙇ рече отрокомъ своимъ . сь естъ иоанъ кръститель .
тъ въскрьсе отъ мрътвꙑхъ . ꙇ сего ради силꙑ дѣѭтъ сѧ о немь .
ꙇ҅родъ бо емъ иоанꙿна съвѧза и . ꙇ въсади и вь темьницѫ .
ꙇродиѣдꙑ ради женꙑ филипа братра своего .
г꙯лаше бо емꙋ иоанъ . не достоитъ ти имѣти еѩ҅ .
ꙇ хотѧ и ꙋбити ꙋбоѣ сѧ народа . зане ѣко прка имѣхѫ и .
Дьни же бꙑвъшꙋ розьства иродова .
плѧса дъшти иродиѣдина по срѣдѣ и ꙋгоди иродови
тѣмь же съ клѧтвоѭ издрече еи дати егоже аште въспроситъ .
она же наваждена материѭ своеѭ . даждь ми рече сьде .
на мисѣ главѫ иоана к꙯рстителѣ .
ꙇ печаленъ бꙑс꙯ ц꙯сръ . клѧтвꙑ же ради и възлежѧщихъ съ нимъ .
повелѣ дати и .
ꙇ посълавъ ꙋсѣкнѫ иоана вь темьници .
ꙇ принѣсѧ главѫ его на мисѣ . и дашѧ дѣвици . ꙇ несе матери своеи .
и пристѫпьше ꙋченици его вьзѧсѧ тѣло его . и погрѣсѧ е .
ꙇ пришедъше възвѣстишѧ и꙯сви .
ꙇ҅ слꙑшавъ и꙯с . отиде отъ тꙋдѣ въ корабли . въ пꙋсто мѣсто единъ .
ꙇ слꙑшавъше народи . по немь идѫ пѣши отъ градъ ⁘ кц꙯
ꙇ҅ ишедъ и꙯с видѣ народъ мъногъ . ꙇ м꙯илосрдва о нихъ .
ꙇ исцѣли недѫжънꙑѩ ихъ .
Поздѣ же бꙑвъшꙋ пристѫпишѧ къ немꙋ ꙋченици его . г꙯лѭште .
пꙋсто естъ мѣсто . ꙇ година минѫ юже о҅тъпꙋсти народꙑ .
да шедъше вь ближьнѧѩ градъцѧ . кꙋпѧтъ брашъна себе .
ꙇ꙯с же рече имъ . не трѣбꙋѭтъ отити . дадите имъ вꙑ ѣсти .
они же г꙯лашѧ емꙋ не имамъ съде тъкмо пѧть хлѣбъ и дьвѣ рꙑбѣ .
онъ же рече принесѣте ми ѩ сѣмо .
ꙇ повелѣвъ народомъ вьзлещи на трѣвѣ ꙇ҅ приемъ пѧть хлѣбъ и
дьвѣ рꙑбѣ вьзьрѣвъ на н꙯бо б꙯лгсви .
ꙇ прѣломъ хлѣбꙑ дастъ ꙋченикомъ . ꙋ҅ченици же народомъ .
ꙇ ѣшѧ вьси и насꙑтишѧ сѧ . ꙇ вьзѧсѧ избꙑтъкꙑ ꙋкрꙋхъ .
дъва на десѧте коша испльнь .
ѣдѫщихъ же бѣ мѫжъ . ѣко пѧть тꙑсѫщь . развѣ женъ и дѣтеи .
ꙇ҅ абие ꙋбѣди и꙯съ ꙋченикꙑ вьлѣсти въ корабь .
ꙇ варити и на ономь полꙋ . доньдеже отъпꙋститъ народꙑ ⁘ кц꙯
Ꙇ отъпꙋщъ народꙑ вьзиде на горѫ единь помолитъ сѧ .
Поздѣ же бꙑвъшю единь бѣ тꙋ .
корабь же бѣ по срѣдѣ морѣ вълаѩ сѧ влънами .
бѣ бо противенъ вѣтръ .
въ четврътѫѭ же стражѫ нощи . ꙇде къ нимъ и꙯съ ходѧ по морю .
ꙇ видѣвъше и ꙋченици ходѧштъ по морю .
съмѧшѧ сѧ г꙯лѭште . ѣко призракъ естъ . ꙇ отъ страха възъпишѧ
абие же рече имъ и꙯с г꙯лѧ . дръзаите азъ есмъ не боите сѧ .
Ѡтъвѣштавъ же петръ рече емꙋ г꙯и аште тꙑ еси .
повели ми прити къ тебѣ по водамъ .
онъ же рече приди . ꙇ излѣзъ ис кораблѣ петръ хождаше на водахъ .
и прити къ и꙯сви .
видѧ же вѣтрꙑ крѣпькꙑ ꙋбоѣ сѧ . ꙇ наченъ ꙋтапати возъпи г꙯лѧ .
г꙯и с꙯пс мѧ .
абие же и꙯съ простеръ рѫкѫ ѩтъ і .
ꙇ г꙯ла емꙋ маловѣре по чьто сѧ ꙋсꙋмьнѣ .
Ꙇ вьлѣзъшема има въ корабь прѣста вѣтръ .
сѫштеи же въ кораби пришедъше поклонишѧ сѧ емꙋ г꙯лѭште .
въ істинѫ с꙯нъ б꙯жи е҅си .
ꙇ прѣѣвъше придѫ на землѭ ꙉенисаретъскѫ . кц꙯ .
Ꙇ познавъше и мѫжи мѣста того . посълашѧ въ вьсѫ странѫ тѫ .
ꙇ принѣсѧ къ немꙋ вьсѧ болѧштѧѩ҅ .
ꙇ молѣхѫ и да ??? тъкъмо прикоснѫтъ сѧ въскрилии҅ ризꙑ его .
ꙇ елико прикоснѫшѧ сѧ емь с꙯псни бꙑшѧ .
Тъгда пристѫпишѧ къ и꙯сви иже бѣахѫ въ и꙯мѣ .
кънижъници и фарисѣи г꙯лѭште .
по чъто ꙋченици твои прѣстѫпаѭтъ прѣдааниѣ старецъ .
не омꙑваѭ̑тъ бо рѫкъ своихъ егда хлѣбъ ѣдѧтъ .
онъ же отъвѣштавъ рече имъ . по чъто вꙑ прѣстѫпаете заповѣдь
б꙯жиѭ̑ . за прѣдание ваше .
б꙯ъ бо заповѣда г꙯лѧ . чьти о꙯тца и матерь .
ꙇ иже зълословитъ о꙯тца ли матерь . съмрътьѭ̑ ꙋмьретъ .
вꙑ же г꙯лте . ꙇже колижъдо речетъ
о꙯тцю ли матери даръ . ꙇже колижъдо отъ мене польѕевалъ сѧ еси .
ꙇ҅же не почьтетъ о꙯тца ли матере своеѩ҅ .
ꙇ разористе законъ б꙯жии҅ . за прѣдание ваше
лицемѣри . добрѣ пророчъствова о васъ исаиѣ г꙯лѧ .
приближаѭ̑тъ сѧ мьнѣ лѭдъе си ꙋстꙑ своими . и ꙋстънами чьтѫтъ мѧ .
а с꙯рдце ихъ далече отъстоитъ от мене .
въ сꙋе же чътѫтъ мѧ . ꙋчѧще ꙋчениѣ заповѣдеи ч꙯лвчскъ .
ꙇ призъвавъ народꙑ рече имъ . слꙑшите и разꙋмѣите .
не въходѧщее въ ꙋста скврънитъ ч꙯лвка .
нъ исходѧщее из ꙋстъ то скврънитъ ч꙯лвка .
Тъгда пристѫпьше ꙋченици его рѣшѧ емꙋ .
вѣси ли ѣко фарисѣи слъшавъшеи слово съблазнишѧ сѧ .
онъ же отъвѣщавъ рече . вьсѣкъ садъ егоже не сади
о꙯тцъ мои н꙯ебскꙑ . ꙇскоренитъ сѧ .
Останѣте ихъ . вожди сѫтъ слѣпи слѣпьцемъ .
слѣпецъ же слѣпъца аште водитъ . оба вь ѣмѫ въпадете сѧ .
отъвѣщавъ же петръ рече емꙋ . съкажи намъ притъчѫ сиѭ .
ꙇ꙯с же рече емꙋ . единаче ли и вꙑ бездразꙋма есте .
не ю ли разꙋмѣваате . ѣко вьсѣко еже въходитъ въ ꙋста .
въ чрѣво въмѣщаатъ сѧ . ꙇ афедрономъ исходитъ .
а исходѧщаа из ꙋстъ . отъ с꙯рдца исходѧтъ .
ꙇ та скврънѧтъ ч꙯лвка .
отъ с꙯рдца бо исходѧтъ . помꙑшлениѣ зъла ꙋбииства прѣлюбодѣаниѣ .
любодѣаниѣ . татьбꙑ лъжесъвѣдѣниѣ . власфимиѣ .
си сѫтъ скврнѧштаа ч꙯лка . а еже не ꙋмъвенами рѫками ѣсти .
не скврънитъ ч꙯лвка .
Ꙇ ишедъ отъ тꙋдѣ и꙯с . отиде въ странѫ тꙋрьскѫ и сѵдонъскѫ .
ꙇ се жена хананеиска отъ прѣдѣлъ тѣхъ ишедъши .
възъпи г꙯лѭшти . помилꙋи мѧ г꙯и с꙯нꙋ д꙯авдвъ .
дъшти моѣ зълѣ бѣсънꙋетъ сѧ .
онъ же не отъвѣща еи словесе .
Ꙇ пристѫпьше ꙋченици его молѣхѫ и г꙯лѭще .
отъпꙋсти ѭ ѣко въпиетъ въ слѣдъ насъ .
онъ же отъвѣщавъ рече . нѣсмъ посъланъ .
тъкмо къ овъцамъ погꙑбъшимъ домꙋ и꙯злвꙋ .
она же пришедъши поклони сѧ емꙋ г꙯лшти . г꙯и помоѕи ми .
онъ же отъвѣштавъ рече .
нѣстъ добро отѧти хлѣба чѧдомъ и поврѣщи псомъ .
она же рече еи г꙯и .
ꙇбо и пси ѣдѧтъ отъ крꙋпицъ падаѭштихъ съ трапезꙑ господеи своихъ .
Тъгда отъвѣштавъ и꙯с рече еи . jѡ жено вельѣ естъ вѣра твоѣ҅ .
бѫди тебѣ ѣкоже хощеши . ꙇ исцѣлѣ дъщи еѩ во тъ часъ .
ꙇ пришедъ отъ тꙋдѣ и꙯с . ꙇде при мори галилѣисцѣмъ .
ꙇ въшедъ на горѫ сѣде тꙋ .
ꙇ пристѫпишѧ къ немꙋ народи мъ[но]зи . ꙇмѫще съ собоѭ хромꙑ .
нѣмꙑ и слѣпꙑ и бѣсънꙑ . ꙇ инꙑ мъногꙑ .
ꙇ привръгѫ ѩ къ ногама и꙯свама . и исцѣли ѩ .
ѣко народꙋ дивити сѧ . видѧще нѣмꙑ г꙯лѭштѧ . бѣдънꙑѩ съдравꙑ .
ꙇ хромꙑѩ ходѧштѧ . слѣпꙑѩ видѧштѧ .
ꙇ славлѣхѫ б꙯а и꙯здрлва . кц꙯ ⁘
ꙇ꙯҅с же призъвавъ ꙋченикꙑ своѩ рече имъ .
милосрдꙋѭ̑ о народѣ . ѣко юже три дьни присѣдѧтъ мьнѣ .
ꙇ не имѫтъ чесо ѣсти . и отъпꙋстити ихъ не ѣдьшъ не хоштѫ .
да не како ослабѣѭ̑тъ на пѫти .
ꙇ г꙯лшѧ емꙋ ꙋченици . отъ кѫдѣ вьзьмемъ на пꙋстѣ мѣстѣ хлѣбꙑ .
насꙑтити толико народа .
ꙇ г꙯ла имъ и꙯с . колико хлѣбъ и҅мате .
они же рѣшѧ .ж꙯. и мало рꙑбицъ .
ꙇ повелѣ народꙋ възлешти на земли .
ꙇ приемъ ж꙯ хлѣбъ . ꙇ рꙑбꙑ . хвалѫ въздавъ .
прѣломи и дастъ ꙋченикомъ своимъ . ꙋченици же народомъ .
ꙇ ѣшѧ вьси и насꙑтишѧ сѧ . и вьзѧсѧ . ꙇзбꙑтъкꙑ ꙋкрꙋхъ .
седмь кошъницъ исплънь .
ꙇ ѣдъшихъ бѣшѧ четꙑри тꙑсѫштѧ мѫжъ . развѣ женъ и дѣтеи .
ꙇ отъпꙋшть народъ вьлѣзе въ корабь .
и пришедъ въ прѣдѣлꙑ магдаланьскꙑ ⁘ кц꙯
ꙇ пристѫпьше фарисѣи и садѵкеи искꙋшаѭште и .
просишѧ знамениѣ с н꙯бсе . показати имъ .
Онъ же отъвѣщавъ рече имъ . вечеръ сѫщꙋ г꙯лте .
ведро чръмънꙋетъ сѧ н꙯бо .
ꙇ ютро дьнесь зименъ . чръмънꙋетъ бо сѧ дрѧселꙋѩ н꙯бо .
лице ꙋбо н꙯бси ꙋмѣете расѫждати . а знамениѣ врѣменемь не можете .
родъ золъ и прѣлюбодѣи . знамениѣ ищетъ .
ꙇ знамение не дастъ сѧ имъ . тъкмо знамение ионꙑ пророка .
ꙇ оставль ѩ отиде .
ꙇ прѣшедъше ꙋченици его на онъ полъ . забꙑшѧ хлѣбꙑ възѧти .
Ꙇ꙯с же рече имъ . вьнемлѣте и блюдѣте сѧ отъ
кваса фарисеиска и садѵкеиска .
они же помꙑшлѣхѫ г꙯лѭще . како хлѣбъ не възѧсомъ .
разꙋмѣвъ же и꙯с рече . чъто мꙑслите въ себѣ маловѣри .
ѣко хлѣбъ не възѧсте .
не ꙋ ли разꙋмѣсте . ни помьните д꙯ хлѣбъ . пѧти тꙑсѫштъ .
ꙇ колико кошъ вьзѧсте .
ни ли ж꙯ хлѣбъ . четꙑремъ тꙑсѫштамъ . ꙇ колико кошъницъ възѧсте .
како не разꙋмѣете . ѣко не о хлѣбѣхъ вамъ вънь{ꙇ}мати рѣхъ .
храните же сѧ отъ кваса фарисеиска и садѵкеиска .
Тъгда разꙋмѣшѧ ѣко рече храните сѧ . не отъ кваса хлѣбънааго .
нъ отъ ꙋчениѣ фарисеиска и садѵкеиска ⁘
Пришедъ же и꙯с въ странѫ кесариѩ филиповꙑ .
въпрашаше ꙋченикꙑ своѩ г꙯лѧ .
кого г꙯лѭтъ мѧ ч꙯лвци сѫшта с꙯на ч꙯лвчскааго .
они же рѣшѧ емꙋ . ови иоана к꙯рстителѣ . ꙇни же илиѭ .
дрꙋѕии же иеремиѭ̑ . ли единоготъ п꙯ркъ .
г꙯ла имъ и꙯с . вꙑ же кого мѧ г꙯лете бꙑти .
отъвѣщавъ же симонъ петръ рече . тꙑ еси х꙯ъ с꙯нъ б꙯а живааго .
ꙇ отъвѣщавъ и꙯с . рече емꙋ . Блаженъ еси симоне вариjѡна .
ѣко плъть и крвъ не ави тебѣ . нъ о꙯тцъ мои иже естъ н꙯бсхъ .
ꙇ азъ же тебѣ г꙯лѭ . ѣко тꙑ еси петръ .
ꙇ на семь камене съзиждѫ ц꙯рквъ моѭ̑ ꙇ врата адова не ꙋдолѣѭтъ еи .
и дамь тебѣ клѧч꙯ ц꙯срствиѣ н꙯ебскааго .
и еже аще съвѧжеши на земи . бѫдетъ съвѧзано на нбесехъ .
ꙇ еже аще раздрѣшиши на земи бѫдетъ раздрѣшено на небесехъ ⁘ кц꙯ ⁘
Тъгда запрѣти ꙋченикомъ своимъ . да никомꙋже не рекѫтъ .
ѣко сь естъ и꙯съ х꙯ъ .
отъ толѣ начѧтъ и꙯съ . съказати ꙋченикомъ своимъ .
ѣко подобаатъ емꙋ ити вл꙯мъ . ꙇ мъного пострадати отъ старецъ .
ꙇ архиереи . ꙇ кьнижъникъ . ꙇ ꙋбьенꙋ бꙑти . и трети дьнь въстати .
ꙇ поемъ і петръ начѧтъ прѣрѣкати емꙋ г꙯лѧ . м꙯илосрдъ тꙑ г꙯и .
не иматъ тебѣ бꙑти се .
онъ же обраштъ сѧ рече петрови .
ꙇди за мъноѭ̑ сотоно съблазнъ ми еси . ѣко не мꙑслиши ѣже
сѫтъ б꙯жиѣ и ч꙯лчскаѣ .
Тъгда и꙯съ рече ꙋченикомъ своимъ .
аще къто хощетъ по мьнѣ ити да отъвръжетъ сѧ себе .
ꙇ възъметъ к꙯рстъ свои . ꙇ҅ вь слѣдъ мене грѧдетъ .
ꙇже бо хощетъ д꙯шѫ своѭ с꙯псти погꙋбитъ ѭ .
ꙇ иже погꙋбитъ д꙯шѫ своѭ мене ради . обрѧштетъ ѭ .
каа полъѕа естъ ч꙯лвкꙋ . аште весь миръ приобрѧщетъ .
а д꙯шѫ своѭ̑ отъштетитъ . ли что дастъ ч꙯лвкъ .
ꙇзмѣнѫ за д꙯шѫ своѭ̑ .
Прити бо иматъ с꙯нъ чловѣчскꙑ . въ славѣ о꙯тца своего .
съ а꙯нꙉлꙑ с꙯тꙑми . ꙇ тогда въздастъ комꙋжъдо по дѣломъ своимъ .
аминь г꙯лѭ вамъ . сѫтъ етери отъ съде стоѩштихъ .
ꙇже не имѫтъ съмръти въкꙋсити .доньдеже видѧтъ
с꙯нъ ч꙯лвчскꙑ грѧдѫшть въ ц꙯срствии своемь ⁘
ꙇ бꙑстъ по шести денъ . Поѩтъ и꙯с петра и иѣкова
и иоана братра его . ꙇ вьзведе ѩ на горѫ вꙑсокѫ единꙑ .
ꙇ прѣобрази сѧ прѣдъ ними . ꙇ просвьтѣ сѧ лице его ѣко слънъце .
а ризꙑ его бꙑшѧ бѣлꙑ ѣко свѣтъ .
ꙇ се ависте сѧ имъ моси и илиѣ . съ нимь г꙯лѭща .
отъвѣщавъ же петръ къ и꙯сви рече . г꙯и : добро естъ намъ сьде бꙑти .
аште хощеши да сътворимъ съде три кровꙑ .
тебѣ единъ и мосеови единъ . и илии единъ .
еште же емꙋ г꙯лѭштю . се облакъ свѣтелъ осиѣ ѩ .
ꙇ се гласъ из облака г꙯лѧ . сь естъ с꙯нъ мои вьзлюбленꙑ
о немьже благоизволихъ . того послꙋшаите .
ꙇ слꙑшавъше ꙋченици падѫ ници . и ꙋбоѣшѧ сѧ ѕѣло .
и пристѫпь и꙯с прикоснѫ сѧ ихъ . ꙇ рече въстанѣте и не боите сѧ .
възведъше же очи свои не видѣшѧ никогоже токъмо и꙯са единого .
и съходѧщемъ и҅мъ съ горꙑ . заповѣдѣ имъ и꙯съ г꙯лѧ .
никомꙋже не повѣдите видѣниѣ .
доньдеже с꙯нъ ч꙯лвчскꙑ из мрътвꙑхъ въскръснетъ .
ꙇ҅ въпросишѧ и ꙋченици его г꙯лѭще чъто ꙋбо г꙯лѭтъ кънижъници .
ѣко илии подобаатъ приди прѣжде .
ꙇ꙯с же отъвѣщавъ рече имъ .
ꙇлиѣ ꙋбо придетъ прѣжде и ꙋстроитъ вьсѣ .
г꙯лѭ же вамъ . ѣко илиѣ ю҅же приде и не познашѧ его .
нъ сътворишѧ о немь въсѣ елико въсхотѣшѧ
тако и с꙯нъ ч꙯лвчскꙑ иматъ страдати отъ нихъ .
тъгда разꙋмѣшѧ ꙋченици . ѣко о иоанѣ кръстители рече имъ .
ꙇ пришедъшемъ имъ къ народꙋ .
Пристѫпи къ немꙋ ч꙯къ . кланѣѩ сѧ емꙋ
и г꙯лѧ . г꙯и . помилꙋи с꙯нъ мои .
ѣко на новꙑ м꙯сцѧ бѣсъноетъ сѧ ꙇ зьлѣ страждетъ .
мъножицеѭ бо падаетъ на огнь . ꙇ мъножицеѭ въ водѫ .
ꙇ привѣсъ і къ ꙋченикомъ твоимъ . ꙇ не могѫ его исцѣлити .
отъвѣштавъ же и꙯съ рече . ѡ꙼ роде невѣрънꙑ и развращенꙑ .
до колѣ съ вами бѫдѫ до колѣ тръплѭ васъ . приведѣте ми и сѣмо .
ꙇ запрѣти емꙋ и꙯с . и изиде из него бѣсъ .
ꙇ҅ исцѣлѣ отрокъ томь часѣ .
Тогда пристѫпьше ꙋченици и꙯сви единомꙋ рѣшѧ .
по чьто мꙑ не възмогомъ изгънати его .
ꙇ꙯с же рече имъ . за невѣръство ваше . аминь бо г꙯лѭ вамъ .
аще имате вѣрѫ ѣко зръно горюшъно .
речете горѣ сеи прѣ[и]ди отъ сѫдѣ тамо .
ꙇ прѣидетъ . ꙇ ничтоже не възможъно бѫдетъ вамъ .
родъ же сь не исходитъ тъкмо молитвоѭ и постомь ⁘
Живѫштемъ же имъ въ галилеи .
рече имъ и꙯съ прѣданъ иматъ бꙑти с꙯нъ ч꙯лвчскꙑ въ рѫцѣ ч꙯лвкомъ .
ꙇ ꙋбиѭтъ і и трети день въстанетъ ⁖ кц꙯ .
Ꙇ скръбьни бꙑшѧ ѕѣло ⁘
Пришедъшемъ же имъ въ каферънаꙋмъ . пристѫпишѧ приемлѭщеи дидрагма .
къ петрови и рѣшѧ . ꙋчитель вашъ не даетъ ли дидрагма .
рече еи . ꙇ егда вьниде въ домъ . вари и꙯с . г꙯лѧ .
что ти сѧ мьнитъ симоне . ц꙯сри земьсции отъ кꙑхъ приемлѭтъ дани .
ли кинсь . отъ своихъ ли с꙯нвъ . ли отъ тꙋждихъ .
ꙇ рече емꙋ петръ . отъ тꙋждиихъ . рече емꙋ и꙯с .
ꙋбо свободьни сѫтъ с꙯нве .
нъ да не съблазнимъ ихъ . шедъ въ море въвръѕи ѫдицѫ .
ꙇ ѭже имеши прѣжде рꙑ бѫ вьзьми и отвръзъ ꙋста еи҅ .
ꙇ обрѧштеши статиръ . тъ въземъ даждъ имъ за мѧ и за сѧ .
Въ тъ часъ пристѫпишѧ ꙋченици къ и꙯сѵ г꙯лште .
кто ꙋбо болеи естъ въ ц꙯сртви н꙯ебсцѣе҅мь ??
ꙇ призъвавъ и꙯съ отрочѧ . постави е по срѣдѣ ихъ
и рече . аминь г꙯лѭ вамъ . аще не обратите сѧ и бѫдете ѣко дѣти .
не имате вьнити въ ц꙯срствие н꙯ебское .
ꙇже бо сѧ съмѣритъ ѣко отрочѧ се .
тъ естъ болеи въ ц꙯срствии н꙯бсцѣемъ ⁘ кц꙯ .
ꙇ҅ иже колижъдо прииметъ отрочѧ таково едино .
въ імѧ мое : мене приемлетъ .
ꙇ иже аще скандалисаетъ единого отъ малꙑхъ сихъ вѣрꙋѭщихъ въ мѧ .
ꙋнѣе емꙋ естъ да обѣсѧтъ жръновъ на вꙑи его осьльскꙑ .
ꙇ потопѧтъ і въ пѫчинѣ морьстѣи҅ .
Горе вьсемꙋ мирꙋ отъ сканъдѣлъ . неволѣ бо естъ прити сканьдаломъ .
обаче горе ч꙯лкꙋ томꙋ имьже сканьдаль приходитъ .
Аште ли рѫка твоѣ ли нога твоѣ съблажнѣетъ тѧ .
отъсѣци и и отъвръѕи отъ себе . добрѣа ти естъ
вънити въ животъ хромꙋ ли бѣдънꙋ . неже дьвѣ рѫцѣ и дъвѣ ноѕѣ
имѫштю въвръженꙋ бꙑти въ огнь вѣчънꙑ .
ꙇ аште око твое съблажнаатъ тѧ .
ꙇзьми е и връѕи отъ себе добрѣа ти естъ съ
единѣмь окомь вь животъ вьнити . неже дьвѣ очи имѫштю .
въвръженꙋ бꙑти въ ꙉеонѫ огньнѫѭ̑ ⁘
Блюдѣте сѧ и не родите о единомъ отъ малꙑхъ сихъ .
г꙯л бо вамъ . ѣко а꙯нꙉли ихъ н꙯нбсхъ .
въ інѫ видѧтъ лице отъца моего н꙯бскааго .
приде бо с꙯нъ ч꙯лвчскꙑ възискатъ и с꙯пстъ погꙑбъшааго .
чъто сѧ вамъ мьнитъ . аште бѫдетъ етерꙋ ч꙯лвкꙋ ◌꙯.п. овецъ .
ꙇ҅ заблѫдитъ едина отъ нихъ . не оставитъ ли девѧти десѧтъ и девѧти
на горахъ . и шедъ иштетъ заблѫждьшѧѩ .
и аще обрѧщетъ ѭ̑ . аминь г꙯лѭ вамъ ?? ѣко радꙋетъ сѧ о неи паче .
неже о девѧти десѧтъ и девѧти не заблѫждьшиихъ .
тако нѣстъ волѣ . прѣдъ отъцемь вашимъ н꙯бскꙑимъ . да погꙑбнетъ
единъ отъ малꙑхъ сихъ .
аще же съгрѣшитъ къ тебѣ братръ твои . ꙇди обличи и междю собоѭ и
тѣмь единѣмь . аще тебе послꙋшаатъ приобрѧщеши братръ твои .
аще ли тебе не послꙋшаатъ .поими пакꙑ съ собоѭ единого ли два .
да въ ꙋстѣхъ дъвою ли трии съвѣдѣтель станетъ вьсѣкъ г꙯лъ .
аще же не послꙋшаатъ ихъ . рьци ц꙯ркви .
аште же и о цркви не родити вьчьнетъ .
да бѫдетъ ти ѣко ѩзꙑчьникъ . ꙇ мꙑтарь .
аминь г꙯лѭ вамъ . елико аще съвѧжете на земи .
бѫдетъ съвѧзано на небесехъ . ꙇ елико аште раздрѣшиши на земи .
бѫдетъ раздрѣшено на н꙯бсхъ .
Пакꙑ аминъ г꙯л вмъ . ѣко аште дъва отъ васъ съвѣштаате
на земи о вьсѣкои вешти еѩже колижъдо просите бѫдетъ има .
отъ о꙯тца моего иже естъ н꙯нбсхъ .
ꙇдеже бо есте дъва .ли трье събрани въ імѧ мое҅ .
тꙋ есмъ по срѣдѣ ихъ ⁘ кц꙯ .
тъгда пристѫпь къ немꙋ петръ рече .
г꙯и коль кратꙑ съгрѣшитъ братръ мои въ мѧ .
ꙇ отъпꙋштѫ емꙋ . до седмь кратъ ли .
г꙯ла емꙋ и꙯съ . не г꙯лѭ тебѣ до седмь кратъ .
нъ до седмь десѧтъ кратъ седмицеѭ̑ ⁘
Сего ради ꙋподобило сѧ естъ ц꙯срствие н꙯бское ч꙯лвкꙋ ц꙯срю .
ꙇже въсхотѣ сътѧзати сѧ о словеси . съ рабꙑ своими .
наченъшю же емꙋ сътѧзати сѧ о словеси .
привѣсѧ емꙋ длъжъникъ единъ . тъмоѭ таланътъ .
не имѫштю же емꙋ въздати .
повелѣ г꙯ъ его да продадѧтъ і и женѫ его и чѧда .
ꙇ вьсе елико имѣаше . ꙇ отъдати и꙼ .
падъ ꙋбо работъ . кланѣше сѧ емꙋ г꙯лѧ .
г꙯и потръпи на мьнѣ и вьсѣ въздамъ ти .
м꙯илосрдвавъ же г꙯ъ раба того . пꙋсти и и длъгъ отъпꙋсти емꙋ .
ꙇшьдъ же работъ . обрѣте единого отъ клеврѣтъ своихъ .
ꙇже бѣ длъженъ емꙋ сътомъ пѣнѧѕъ . ꙇ имъ давлѣше и г꙯лѧ .
даждь ми имъже еси длъженъ .
падъ же клеврѣтъ молѣше и г꙯лѧ . потръпи на мънѣ и вьсе въздамъ ти .
онъ же не хотѣше . нъ ведъ въсади и въ темьницѫ .
доньдеже въздастъ емꙋ весь длъгъ .
видѣвъше же ꙋбо клеврѣти ?????? бꙑвъша съжалишѧ си ѕѣло .
ꙇ пришедъше съказашѧ г꙯нꙋ своемꙋ вьсѣ бꙑвъшаа .
тъгда призъвавъ і г꙯ъ его г꙯ла емꙋ .
рабе лѫкавꙑ . вьсъ длъгъ твои отъпꙋстихъ тебѣ .
понеже ꙋмоли мѧ .
не подобаше ли и тебѣ помиловати клеврѣта твоего .
ѣко и азъ тѧ помиловахъ ⁘
ꙇ прогнѣвавъ сѧ г꙯ь его . прѣдастъ і мѫчителемъ .
доньдеже въздастъ вьсь длъгъ свои .
Тако и отецъ мои н꙯бскъ сътворитъ вамъ .
аще не отъпꙋщаате кожъдо братрꙋ своемꙋ отъ с꙯рдцъ вашихъ ⁘ кц꙯ .
ꙇ бꙑстъ егда съконьча и꙯съ словеса си . прѣіде отъ галилеѩ .
ꙇ приде въ прѣдѣлꙑ июдеискꙑ . об онъ полъ иоръдана .
ꙇ по немь идѫ народи мъноѕи и исцѣли ѩ тꙋ ⁘
Ꙇ пристѫпишѧ къ немꙋ фарисѣи искꙋшаѭште и г꙯лѭще .
аште достоитъ ч꙯лкꙋ пꙋстити женѫ своѭ̑ . по вьсѣкои винѣ.
онъ же отъвѣштавъ рече имъ . нѣсте ли чьли .
ѣко сътвори и ꙇскони мѫжескъ полъ и женескъ . сътворилъ естъ .
ꙇ рече сего ради оставитъ ч꙯лкъ о꙯тца своего и матерь своѭ .
ꙇ прилѣпитъ сѧ женѣ своеи . ꙇ бѫдете оба въ плъть единѫ .
тѣмь же юже нѣсте дъва нъ едина плътъ .
еже {ꙋ}ꙋбо б꙯ъ съчета ч꙯лвкъ да не разлѫчаатъ .
г꙯лашѧ емꙋ что ꙋбо моси заповѣдѣ .
дати кънигꙑ распꙋстънꙑѩ и отъпꙋстити ѭ .
г꙯ла имъ . ѣко моси по жестосръдью вашемꙋ повелѣ вамъ .
отъпꙋстити женꙑ вашѧ . ꙇскони же не бꙑстъ тако .
Г꙯лѭ же вамъ . ѣко иже аще пꙋститъ женѫ своѭ̑ .
развѣ словесе прѣлюбодѣина . творитъ ѭ прѣлюбꙑ творити .
ꙇ҅ женѧи сѧ подъбѣгоѭ̑ . прѣлюбꙑ творитъ .
и г꙯лшѧ емꙋ ꙋченици его . аште тако естъ вина ч꙯лкꙋ съ женоѭ̑ .
ꙋнѣе естъ не женити сѧ .
онъ же рече имъ . не вьси въмѣстѧтъ словесе сего .
нъ имъже дано естъ .
сѫтъ бо каженици иже ичрѣва мр꙯нѣ родишѧ сѧ тако .
ꙇ сѫтъ каженици ѩже исказишѧ ч꙯лци .
ꙇ҅ сѫтъ каженици иже исказишѧ сѧ сами .
ц꙯срствиѣ ради нб꙯скааго . могꙑ вьмѣштати да вьмѣститъ ⁘
Тъгда привѣсѧ къ немꙋ дѣти да рѫцѣ възложитъ на нѧ .
ꙇ помолитъ сѧ . ꙋченици же запрѣтишѧ имъ .
ꙇ꙯с же рече имъ . останѣте дѣтии и не браните имъ .
прити къ мьнѣ . таковꙑхъ бо е҅стъ ц꙯срствие н꙯ебское .
ꙇ възложъ на нѧ рѫцѣ отиде отъ тꙋдѣ ⁘
Ꙇ се етеръ пристѫпь рече емꙋ . ꙋ҅чителю благꙑ .
что благо сътворѭ . да имамъ животъ вѣчънꙑ .
онъ же рече емꙋ . что мѧ г꙯леши блага .
никтоже благъ тъкмо единъ б꙯ъ . аште ли хоштеши въ животъ вьнити .
съблюди заповѣди .
г꙯ла емꙋ кꙑѩ . ꙇ꙯с же рече емꙋ . еже не ꙋбьеши .
не прѣлюбꙑ сътвориши не ꙋкрадеши . не лъжесъвѣдѣтель бѫдеши .
чьти о꙯тца и матерь . ꙇ възлюбиши искрьнѣаго своего ѣко самъ сѧ .
г꙯ла емꙋ юноша . вьсѣ си съхранихъ отъ юности моеѩ҅ .
чесо есмъ еште не доконьчалъ .
рече емꙋ и꙯с . аште хощеши съвръшенъ бꙑти .
ꙇди продаждъ имѣние твое . ꙇ даждъ ништиимъ .
ꙇ имѣти имаши съкровиште на н꙯ебсе . ꙇ приди въ слѣдъ мене .
Слꙑшавъ же юноша слово отиде скръбѧ .
бѣ бо имѣѩ҅ сътѧжаниѣ мънога .
ꙇ꙯с же рече къ ꙋченикомъ своимъ . амин г꙯лѭ вамъ .
ѣко не ꙋ҅добь вьнидетъ богатъ въ ц꙯срествие н꙯бское ⁘
пакꙑ г꙯лѭ вамъ . ѣко ꙋдобѣе естъ вельбѫдꙋ .
сквозѣ ꙋши игълинѣ проити . неже богатꙋ въ ц꙯срствие б꙯жие вьнити .
слъша???? {а}въше же ꙋченици дивлѣахѫ сѧ ѕѣло г꙯лѭште .
кто ꙋбо можетъ с꙯пн бꙑти .
възьрѣвъ же и꙯с речѧ имъ . отъ ч꙯лвкъ се невъзможъно естъ .
а отъ б꙯а вьсѣ възможъна ⁘ кц꙯ .
Тъгда отъвѣштавъ петръ рече емꙋ .
г꙯и се мꙑ оставихомъ вьсѣ и вь слѣдъ тебе идомъ. что ꙋбо бѫдетъ намъ.
ꙇ꙯с рече имъ . аминь г꙯лѭ вамъ .
ѣко вꙑ шедъшеи по мънѣ въ пакꙑбꙑтии .
егда сѧдетъ с꙯нъ ч꙯лвскꙑ . на прѣстолѣ славꙑ своеѩ҅ .
Сѧдете и вꙑ на дъвою на десѧте прѣстолꙋ .
сѫдѧште обѣма на десѧте колѣнома и꙯здраилвма .
ꙇ вьсѣкъ иже оставитъ братриѭ̑ ли сестрꙑ . ли о꙯тца ли матерь .
ли женѫ ли дѣти . ли села ли храмꙑ . ꙇмене моего ради .
съторицеѭ приметъ. ꙇ животъ вѣчънꙑ наслѣдитъ .
мьноѕи же бодѫтъ пръвии послѣдьнии . ꙇ послѣдьнии пръвии ⁘
Подобъно естъ ц꙯срствие небеское . ч꙯лвкꙋ домовитꙋ .
ꙇже изиде кꙋпъно ѵтро . наѩтъ дѣлателъ виноградꙋ своемꙋ .
съвѣщавъ же съ дѣлателꙑ . по пѣнѧзꙋ на день . посъла ѩ въ
виногр꙯дъ свои .
ꙇ ишедъ въ третиѭ годинѫ . видѣ инꙑ на тръжищи стоѩштѧ праздънꙑ .
ꙇ тѣмъ рече идѣте и вꙑ въ виноградъ мои .
ꙇ еже бѫдетъ правъда дамъ вамъ .
они же идѫ . пакꙑ же ишедъ въ шестѫѭ и въ девѧтѫѭ̑ годинѫ .
сътвори такожде .
вь единѫѭ̑ же на десѧте годинѫ ишедъ . обрѣте дрꙋгꙑѩ
стоѩштѧ праздънꙑ . ꙇ г꙯ла имъ чъто стоите сьде весь день праздьни .
ꙇ г꙯лашѧ емꙋ ѣко никтоже насъ не наѩтъ . г꙯ла имъ
идѣте и вꙑ въ виноградъ мои . ꙇ еже бѫдетъ правъда приимете .
вечерꙋ же бꙑ[въ]шю . г꙯ла г꙯нъ винограда . къ приставъникꙋ своемꙋ .
призови дѣлателѧ . ꙇ даждь имъ мъздѫ .
наченъ отъ послѣдьниихъ до пръвꙑихъ .
пришедъше же иже въ единѫѭ на десѧте годинѫ . приѩсѧ по пѣнѧзю .
ꙇ пришедъше пръвии мьнѣахѫ сѧ вѧште приѩти . ꙇ приѩсѧ по пѣнѧзꙋ .
приемъше же ръпътаахѫ на г꙯нъ
г꙯лѫште. како сьѩ послѣдьнѧѩ . единъ часъ сътворьшѧ .
ꙇ равънꙑ намъ сътворилъ ѩ еси . понесъшеимъ тѧготѫ дьне и варъ .
онъ же отъвѣщавъ рече единомꙋ ихъ . дрꙋже не обиждѫ тебе .
не по пѣнѧѕꙋ ли съвѣштахъ съ тобоѭ .
вьзьми свое и иди . хоштѫ же семꙋ послѣдьнюмꙋ дати ѣко и тебѣ .
ꙇли нѣстъ ми лѣть сътворити въ своихъ ми еже хоштѫ .
аште око твое лѫкаво естъ . ѣко азъ благъ есмъ .
тако бѫдѫтъ послѣдьнии пръвии . ꙇ пръвии послѣдьнии .
мъноѕи бо сѫтъ зъвании мало же избъранꙑихъ ⁘
Ꙇ въсходѧ и꙯с въ и꙯мъ . поѩтъ оба на десѧте {о} ꙋченика
единꙑ на пѫть и рече имъ .
се въсходимъ въ е꙯рслмъ . ꙇ снъ ч꙯лвчскъ прѣданъ бѫдетъ архиереомъ .
ꙇ кънижъникомъ . ꙇ осѫдѧтъ і на съмръть .
ꙇ прѣдадѧтъ і на порѫгание ѩ꙯зкмъ .
ꙇ биение и пропѧтье . ꙇ въ трети день вьскръснетъ .
Тъгда пристѫпи къ немꙋ мати с꙯новꙋ зеведеовꙋ .
съ с꙯ньма своима кланѣѭ̑шти сѧ . ꙇ просѧшти нѣчесо отъ него .
онъ же рече еи чъто хоштеши . г꙯ла емꙋ рьци да сѧдете сьѣ с꙯нꙑ моѣ .
единъ о деснѫѭ̑ тебе и единъ о шюѭ тебе . въ ц꙯срствии твоемъ .
отъвѣштавъ же и꙯с рече . не вѣста сѧ чесо просѧшта .
можета ли пити чашѫ . ѭ̑же азъ имамъ пити .
ли кръштение еже азъ кръштаѭ сѧ кръстити сѧ . г꙯ласте емꙋ можевѣ .
ꙇ г꙯ла има . чашѫ моѭ испиета . ꙇбо и крьштениемь имъже азъ крьштаѭ
сѧ кръстита сѧ . а еже сѣсти о деснѫ и о шѫѭ мене
нѣстъ мьнѣ сего дати . нъ имъже оготовано естъ отъ о꙯тца моего .
ꙇ слꙑшавъше десѧтии꙼ . негодовашѧ о обою братрꙋ .
ꙇ꙯с же призъвавъ ѩ рече . вѣсте ѣко кънѧзи ѩ꙯зкъ ꙋстоѩтъ имъ .
и велиции обладаѭтъ малꙑими .
не тако ꙋбо бѫдетъ въ васъ . нъ іже аще хощетъ вѧштии бꙑти въ васъ .
да бѫдетъ вашъ слꙋга .
ꙇ иже аще хощетъ въ васъ бꙑти прѣдьнии . да бѫдетъ вашъ рабъ .
ѣкоже с꙯нъ ч꙯лвскꙑ . не приде бо да послꙋжѧтъ емꙋ . нъ послꙋжитъ .
и дати д꙯шѫ своѭ̑ . ꙇзбавление за мъногꙑ ⁘ кц꙯ ⁘
Ꙇ исходѧщю емꙋ отъ иерихона . по немь идѫ народи мъноѕи .
ꙇ се дъва слѣпъца сѣдѧшта при пѫти .
ꙇ҅ слꙑшавъша ѣко и꙯съ мимо ходитъ . възъписте глаголѭшта .
помилои нꙑ г꙯и с꙯нꙋ д꙯вдвъ .
народи же запрѣтишѧ има да ꙋмлъчите .
она же паче въпиѣшете г꙯лѭшта помилꙋи нꙑ г꙯и с꙯нꙋ д꙯въ .
ꙇ ставъ и꙯съ възгласи ѣ . и рече . что хощета да сътворѭ вама .
г꙯ласте емꙋ г꙯и . да отвръзете сѧ наю очи .
м꙯илосрдвавъ же и꙯съ . прикоснѫ сѧ очию има .
ꙇ абье прозьрѣсте има очи . ꙇ по немь идете ⁘ кц꙯ ⁘
Ꙇ егда приближи сѧ въ е꙯рслмъ . ꙇ приде въ витфаꙉиѭ ⁘
къ горѣ елеоньсцѣ . тъгда и꙯с посъла дъва ꙋченика своѣ .
ꙇ г꙯ла има идѣта въ весь ѣже естъ прѣмо вама .
ꙇ абье обрѧштета осьлѧ привѧзано и жрѣбѧ съ нимь .
ꙇ отрѣшъша приведѣта ми е .
ꙇ аще речетъ кто вама что . речета ѣко г꙯ь трѣбꙋетъ ею .
ꙇ абье же посълетъ ѣ .
Се же вьсе бꙑстъ да събѫдетъ сѧ реченое п꙯ркмъ г꙯лѭщемъ .
ръцѣте дъщери сионовѣ . се ц꙯сръ твои грѧдетъ тебѣ .
кротокъ и вьсѣдъ на осьлѧ . ꙇ жрѣбѧ с꙯на ѣрьмьнича .
Шедъша же ꙋченика и сътворьша ѣже повелѣ има и꙯с .
привѣсте осьлѧ и жрѣбѧ . ꙇ възложишѧ връхꙋ ризꙑ своѩ .
ꙇ вьсѣде връхꙋ ихъ.
мъножѣише же народи . постълашѧ ризꙑ своѩ по пѫти . дрꙋзии
же рѣзахѫ бѣтви отъ дрѣва . и постилахѫ по пѫти .
народи же ходѧштеи прѣдъ нимъ . ꙇ вь слѣдъ . зъваахѫ г꙯лѭште ⁘
ѡ҅санна с꙯нови давꙑдовꙋ . ◌꙯б꙯лгослвнъ грѧдꙑ въ імѧ г꙯не .
ѡ҅санна въ вꙑшъниихъ .
ꙇ въшедъшꙋ емꙋ в꙯мъ . потрѧсе сѧ весь градъ г꙯лѧ кто сь естъ .
народи же г꙯лаахѫ . ѣко сь естъ и꙯с пророкъ .
ꙇже отъ назарета галилеискааго .
ꙇ вьниде и꙯с въ ц꙯рквъ б꙯жиѭ̑ . ꙇ изгъна вьсѧ продаѭштѧѩ .
ꙇ кꙋпꙋѭштѧѩ въ ц꙯ркве . ꙇ дъскꙑ тръжьникъ испровръже .
ꙇ сѣдалишта продаѭштихъ голѫби .
ꙇ г꙯ла имъ . писано естъ храмъ мои храмъ молитвѣ наречетъ сѧ .
вꙑ же сътвористе и врътъпъ разбоиникомъ . ⁘
Ꙇ пристѫпишѧ къ немꙋ хроми и слѣпии въ ц꙯ркве и исцѣли ѩ҅ .
Видѣвъше же арьхиереи и кънижьници чюдеса .
ѣже сътвори ꙇ отрокꙑ зовѫщѧ въ ц꙯ркве . ꙇ г꙯лѭштѧ .
ѡ҅санна с꙯нови д꙯вдвꙋ . негодовашѧ
и рѣшѧ емꙋ . слꙑшиши ли что сии г꙯лѭтъ . ꙇ꙯с же рече имъ . еи꙼ .
нѣсте ли чьли николиже . ѣко из ꙋстъ младьнечь и
съсѫштихъ съвръшилъ еси хвалѫ .
ꙇ оставль ѩ изиде вънь из града въ витаниѭ .
ꙇ въдвори сѧ тꙋ ⁘ кц꙯ ⁘
Ютро же възвраштъ сѧ въ градъ възалка .
ꙇ ꙋзьрѣвь смоковьницѫ единѫ при пѫти . приде къ неи .
ꙇ ничъсоже не обрѣте на неи . тъкмо листвье едино . ꙇ г꙯ла еи .
да николиже пло[да] [отъ] [тебе] не бѫдетъ въ вѣкъ .
ꙇ абье исъше смоковьница .
ꙇ видѣвъше ꙋченици дивишѧ сѧ г꙯лште . како абье ꙋсъше смоковьніца .
Отъвѣщавъ же и꙯с рече имъ . аминь г꙯лѭ вамъ .
аще имате вѣрѫ и не ꙋсѫмьните сѧ . не ткмо смоковьничъное сътворите .
нъ аште и горѣ сеи речете двигни сѧ . ꙇ въвръѕи сѧ въ море бѫдетъ .
ꙇ вьсего егоже въспросите въ молитвѣ вѣрꙋѭще приимете ⁘
ꙇ егда приде {въ} въ ц꙯рквъ . пристѫпишѧ къ немꙋ ꙋчѧщю .
архиереи҅ и старьци людьстии г꙯лще . коеѭ властиѭ си твориши .
ꙇ кто ти дастъ область сиѭ̑ .
отъвѣштавъ же и꙯с рече имъ . въпрошѫ вꙑ и азъ единого словесе .
еже аште речете мънѣ и азъ вамъ рекѫ . коеѭ властиѭ си твор҄ѭ .
кръщение иоаново отъ кѫдѫ бѣ . съ н꙯бсе ли или отъ ч꙯лвкъ .
они же помꙑшлѣхѫ вь себѣ г꙯лѭште .
аште речемъ съ небесе . по чъто ꙋбо не ѩсѧ емꙋ вѣрꙑ .
аште ли речемъ {отъ} отъ ч꙯лкъ .
боимъ сѧ народа . вьси бо ѣко п꙯рка имѫтъ иоана .
отъвѣштавъше же и꙯сви рѣшѧ не вѣмъ . рече имъ и тъ .
ни азъ г꙯лѭ вамъ . коеѭ властиѭ̑ си творѭ ⁘
Чьто же сѧ мьнитъ вамъ . ч꙯къ етеръ имѣ дьвѣ чѧдѣ .
ꙇ пришедъ къ пръвꙋмꙋ рече . чѧдо иди дьнесь дѣлаи
вь виноградѣ моемъ .
онъ же отъвѣштавъ рече не хощѫ . послѣдь же раскаавъ сѧ иде .
ꙇ пристѫпь къ дрꙋгꙋмꙋ рече такожде .
онъ же отъвѣштавъ рече азъ идѫ г꙯и и не иде .
кꙑ отъ обоѭ сътвори волѭ отьчѫ . г꙯лшѧ емꙋ пръвꙑ .
г꙯ла имъ и꙯с аминъ г꙯лѭ вамъ . ѣко мꙑтаре и любодѣицѧ
варѣѭтъ вꙑ . въ ц꙯срствии б꙯жии .
приде бо иоанъ к꙯рститель пѫтемь праведъномъ . ꙇ не ѩсте емꙋ вѣрꙑ .
мꙑтаре же и любодѣицѧ ѩсѧ емꙋ вѣрѫ .
вꙑ же видѣвъше и не раскаасте сѧ послѣдь ѩти емꙋ вѣрѫ ⁘
ꙇ҅нѫ притъчѫ слꙑшите . ч꙯лкъ бѣ домовитъ . ꙇже насади виноградъ .
ꙇ оплотомъ і огради . ꙇ ископа вь немь точило .
ꙇ созъда въ немъ стлъпъ . ꙇ въдастꙑ и дѣлателемъ . и отиде .
егда же приближи сѧ врѣмѧ плодомъ . посъла рабꙑ своѩ .
къ дѣлателемъ . приѩти плодꙑ его .
емъше же дѣлателе рабꙑ его ового бишѧ ового же ꙋбишѧ .
ового же камениемь побишѧ .
пакꙑ посъла инꙑ рабꙑ . мъножѣишѧ пръвꙑхъ . ꙇ сътворишѧ имъ тожде .
послѣдь же посъла къ нимъ с꙯нъ свои г꙯лѧ .
ꙋсрамлѣѭтъ сѧ ◌꙯ сна моего .
дѣлателе же егда ꙋзьрѣшѧ с꙯нъ . рѣшѧ вь себѣ .
сь естъ наслѣдъникъ . придѣте ꙋбимъ і . ꙇ ꙋдръжимъ достоѣние его .
ꙇ емъше и извѣсѧ вонъ из винограда . ꙇ ꙋбишѧ и .
егда же ꙋбо придетъ г꙯нь винограда .
чъто сътворитъ дѣлателемъ тѣмъ .
зълꙑ зълѣ погꙋбитъ ѩ . и виноградъ прѣдастъ инѣмъ дѣлателемъ .
ꙇже въздадѧтъ емꙋ плодꙑ въ врѣмена своѣ .
г꙯ла имъ и꙯с . нѣсте ли чьли николиже въ кънигахъ .
камень егоже не врѣдꙋ сътворишѧ зиждѫштеи .
съ бꙑстъ въ главѫ ѫгълѫ . отъ б꙯а бꙑстъ си .
и естъ дивъна въ очию нашею . кц꙯ ⁘
Сего ради г꙯лѭ вамъ . ѣко отъиметъ сѧ отъ васъ ц꙯срствие б꙯жие .
ꙇ дастъ сѧ ѩ꙯зкꙋ . творѧштꙋмꙋ плодъ его
ꙇ падꙑ на камене семъ съкрꙋшитъ сѧ . а на немъже падетъ сътъретъ і .
ꙇ слꙑшавъше архиереи и фарисеи притъчѫ его .
разꙋмѣшѧ ѣко о нихъ г꙯лаше .
ꙇ искѫште ѩти и . ꙋбоѣшѧ сѧ народа понеже ѣко пророка имѣахѫ и .
ꙇ отъвѣштавъ и꙯с рече имъ въ притъчахъ г꙯лѧ ⁘
[Ꙋ]подоби сѧ ц꙯срствие н꙯бское҅ .
ч꙯лкꙋ ц꙯рю . ꙇже сътвори бракъ с꙯нꙋ своемꙋ .
ꙇ посъла рабꙑ своѩ призъвати зъванꙑѩ на бракъ . ꙇ не хотѣахѫ прити .
Пакꙑ посъла инꙑ рабꙑ . г꙯лѧ рьцѣте зъванꙑмъ се обѣдъ мои ꙋготовахъ .
ю҅ньци мои и ꙋпитѣнаа исколена и вьсѣ готова . придѣте на бракъ .
они же не рождъше отидѫ . овъ на село свое овъ на кꙋплѭ своѭ .
а прочи имъше рабꙑ его досадишѧ имъ и избишѧ ѩ҅ .
ꙇ слꙑшавъ ц꙯ср тъ разгнѣва сѧ и посъла воѩ своѩ .
погꙋби ꙋбицѧ тꙑ . ꙇ градꙑ ихъ зажьже .
тъгда г꙯ла рабомъ своимъ .бракъ ꙋбо готовъ естъ .
а зъвании не бѣшѧ достоини .
ꙇдѣте ꙋбо на исходишта пѫтии .
ꙇ елико аште обрѧштете призовѣте на бракъ .
ꙇ ишедъше раби ти на пѫти . събърашѧ вьсѧ ѩже обрѣтѫ .
зълꙑѩ же и добрꙑ . ꙇ исплънишѧ бракъ възлежѧштихъ .
Въшедъ же ц꙯сръ видѣтъ възлежѧщихъ .
видѣ тꙋ ч꙯ка не облъчена въ одѣание брачъное .
ꙇ г꙯ла емꙋ дрꙋже како вьниде сѣмо .
не имꙑ одѣаниѣ брачъна . онъ же ꙋмлъча .
тъгда рече ц꙯сръ слꙋгамъ . съвѧзавъше емꙋ рѫцѣ и ноѕѣ .
в[ъ]зьмѣте и .ꙇ въвръѕѣте въ тъмѫ кромѣштьнѭѭ .
тꙋ бѫдетъ плачь и скрьжетъ зѫбомъ .
мъноѕи бо сѫтъ зъвани . мало же изъбранꙑхъ ⁘ кц꙯ ⁘
Тъгда шедъше фарисѣии ⁘
Съвѣтъ сътворишѧ на нъ да обльстѧтъ і словомь .
ꙇ посꙑлаѭтъ къ немꙋ ꙋченикꙑ своѩ . съ іродиѣнꙑ г꙯лѭще
ꙋчителю вѣмъ ѣко истиненъ еси . пѫти б꙯жию въ істинѫ ꙋчиши .
ꙇ ни о комьже не родиши . не зьриши бо на лице ч꙯комъ .
рьци ꙋбо намъ чъто ти сѧ мьнитъ .
достоино ли естъ дати кинъсъ кесареви или ни .
разꙋмѣвъ же и꙯с . лѫкавъство ихъ рече . чъто мѧ окꙋшаате ѵ҅покрити .
покажите ми склѧзъ кинъсънꙑ . они же принѣсѧ емꙋ пѣнѧзъ .
онъ же г꙯ла имъ чи естъ образось и написание .
г꙯лшѧ емꙋ кесаровъ . тъгда г꙯ла имъ .
въздадите ꙋбо кесарева кесареви . ꙇ҅ б꙯жиѣ б꙯гви ⁘ кц꙯ ⁘
ꙇ слꙑшавъше дивишѧ сѧ . ꙇ оставьше и отидѫ . кц꙯ ⁘
Въ тъ день пристѫпишѧ къ немꙋ г꙯лѭште садꙋкеи .
не бꙑти вьскрѣшению . ꙇ въпросишѧ и
г꙯лѭште . ꙋчителю моси рече . аште къто ꙋмьретъ не имꙑ чѧдъ .
да поиметъ братръ женѫ его . ꙇ вьскрѣситъ сѣмѧ братра своего .
бѣ же въ насъ седмь братриѩ҅ . ꙇ пръвꙑ ожень сѧ ꙋмьрѣтъ .
ꙇ не имꙑ сѣмене . остави же женѫ своѭ братрꙋ своемꙋ .
такожде и въторꙑ . и трети до седмааго .
послѣжде же ихъ вьсѣхъ ꙋмьрѣтъ и жена .
въ вьскрѣшение ꙋбо . котораго отъ седми бѫдетъ жена .
вьси бо имѣшѧ ѭ .
отъ вѣщавъ же и꙯съ рече имъ . блѫдите не вѣдѫште кънигъ .
ни силꙑ б꙯жиѩ҅ .
въ вьскрѣшение бо ни женѧтъ сѧ ни посагаѭтъ .
нъ ѣко а꙯нꙉи б꙯жии н꙯нбсе {сѫ} сѫтъ .
о вьскрѣшени же мрътвꙑхъ . нѣсте ли чьли .
реченааго вамъ б꙯гмъ г꙯лѫщемъ .
азъ есмъ б꙯ъ аврамль . ꙇ богъ исаковъ . ꙇ б꙯ъ иѣковль .
нѣстъ б꙯ъ мрътвꙑхъ нъ живꙑхъ .
ꙇ слꙑшавъше народи дивлѣхѫ сѧ о ꙋчении его .
Фарисеи же слꙑшавъше ѣко срами садꙋкеѩ҅ .
събърашѧ сѧ въ кꙋпѣ . ⁘
Ꙇ въпроси отъ нихъ . законоꙋчитель искꙋшаѩи и г꙯лѧ .
ꙋчителю . каѣ заповѣдь естъ больши въ законѣ .
ꙇ꙯с же рече емꙋ . възлюбиши г꙯а б꙯а твоего . вьсѣмъ с꙯рдцемъ твоимъ .
и вьсеѭ д꙯шеѭ своеѭ . ꙇ вьсеѭ мꙑсльѭ̑ твоеѭ̑ .
си естъ пръва и большиѣ заповѣдь .
вътораа же подобъна еи . вьзлюбиши искрънѣго твоего ѣко самъ сѧ .
вь сею обою заповѣдию . весь законъ и пророци висѧть . ⁘
Събъраномъ же фарисеомъ . въпроси ѩ и꙯съ
г꙯лѧ . что сѧ вамъ мънитъ о х꙯ѣ . чи естъ с꙯нъ . г꙯лашѧ емꙋ д꙯авꙑдвъ .
г꙯ла имъ како ꙋбо давꙑдъ . д꙯хмъ нарицаатъ і г꙯а г꙯лѧ .
рече г꙯ъ г꙯ви моемꙋ . сѧди о деснѫѭ мене .
дондеже положѫ врагꙑ твоѩ . подъножие ногама твоима .
аще ꙋбо д꙯вдъ д꙯хомъ г꙯а нарицаетъ і како емꙋ естъ с꙯нъ .
ꙇ никътоже не можааше отъвѣштати емꙋ словесе .
ни съмѣ къто отъ дьне того въпросити его къ томꙋ ⁘ кц꙯ . зч꙯ ⁘
Тъгда и꙯с г꙯ла къ народомъ . и ꙋченикомъ своимъ
г꙯лѧ . на мосѣовѣ сѣдалищи сѣдѫ кънижъници и фарисеи .
вьсѣ ꙋбо елико аште рекѫтъ вамъ блюсти . съблюдаите и творите .
по дѣломъ же ихъ не ходиите . г꙯лѭтъ бо и не творѧтъ .
събираѭтъ же брѣмена тѧжъка и не ꙋдобь носима .
ꙇ възлагаѭтъ на плешта ч꙯лвска .
а пръстомь своимь не хотѧтъ двигнѫти ихъ .
вьсѣ же дѣла своѣ творѧтъ да видими бѫдѫтъ ч꙯лвкꙑ .
раширѣѭтъ же хранилишта своѣ . ꙇ величаѭтъ подъметꙑ .
вьскрилиѣ ризъ своихъ .
любѧтъ же прѣждевъзлѣганиѣ на вечерѣхъ .
ꙇ прѣждесѣданиѣ на сонъмиштихъ .
ꙇ цѣлованиѣ на тръжиштихъ ꙇ нарицати сѧ отъ ч꙯лкъ равьви .
вꙑ же не нарицаите сѧ равъви . единъ бо естъ вашъ ꙋчитель х꙯ъ .
вьси же вꙑ братрьѣ есте
ꙇ отъца не нарицаите себѣ на земи . единъ бо естъ о꙯тцъ вашъ .
ꙇже естъ н꙯нбсхъ .
ни нарицаите сѧ наставьници . ѣко наставьникъ вашъ единъ естъ .
а болеи васъ да бѫдетъ вамъ слꙋга .
А иже вьзнесетъ сѧ съмѣритъ сѧ .
ꙇ съмѣрѣѩи сѧ вьзнесетъ сѧ ⁘ кц꙯ .
Горе вамъ кънигъчиѩ . и фарисѣи . ꙇ ѵ҅покрити .
ѣко сънѣдаате домꙑ въдовицъ . ꙇ виноѭ далече молитвѫ творѧще .
сего ради приимете лише осѫждение .
Горе вамъ къникьчиѩ и фарисѣи . лицемѣри .
ѣко затварѣате ц꙯срствие н꙯бское прѣдъ ч꙯лвкъ .
вꙑ бо не въходи{ди}те .
ни въходѧштиихъ оставлѣате вънити .
Горе вамъ кънигъчиѩ и фарисѣи ѵ҅покрити .
ѣко прѣходите море и сꙋшѫ сътворити единого пришелъца .
ꙇ егда бѫдетъ творите и с꙯на ꙉеоньнѣ сꙋгꙋбѣиша васъ .
Горе вамъ вожди слѣпии г꙯лѭштеи . ꙇже аще клънетъ сѧ ц꙯рквьѭ̑ .
ничтоже естъ . а иже клънетъ сѧ златомь ц꙯рквнꙑмъ длъжень естъ .
бꙋи и слѣпии . кто болеи естъ . злато ли ли ц꙯ркꙑ .
с꙯вщаѭщиѣ злато .
ꙇ иже аще кльнетъ сѧ олтаремь . ничтоже естъ .
а иже кльнетъ сѧ даромь иже естъ връхꙋ его . длъженъ естъ .
бꙋи и слѣпии ?? что бо естъ боле . даръ ли или олтарь с꙯вщаѩи даръ .
клънꙑи сѧ ꙋбо олтаремь кльнетъ сѧ имь и сѫштиими връхꙋ его .
ꙇ клънꙑи сѧ ц꙯рквиѭ . кльнетъ сѧ еѭ и живѫштимъ вь неи .
ꙇ клънꙑи сѧ н꙯бсемь . кльнетъ сѧ прѣстоломъ .
б꙯жиемь . ꙇ сѣдѧщимь на немь ⁘
Горе вамъ кънигъчиѩ и фарисѣи . лицемѣри . ѣко отъдесѧтъствꙋете
мѧтѫ и копръ .ꙇ҅ кѵминъ . ꙇ остависте тѧжьшаа закона сѫдъ и
милость и вѣрѫ . си же подобааше сътворити . ꙇ҅ тѣхъ не оставити .
Вожди слѣпии . оцѣждаѭщеи мьшицѫ . а вельбѫдъ поглъштаѭще .
Горе вамъ кънижьници и фарисеи ѵ҅покрити .
ѣко очиштаате вьнѣщънее стькльници . ꙇ паропсидѣ .
ѫтрьѫдѫ же сѫтъ . плъни хꙑштениѣ . ꙇ нечистотꙑ ⁘
Фарисею слѣпе . очисти прѣжде вьнѫтрьнее стекльници .
ꙇ поропсидѣ да бѫдетъ и вьнѣщьнее има чисто ⁘
Горе вамъ кьнижьници и фарисѣи ѵ҅покрити .
ѣко подобите сѧ гробомъ повапьненомъ . ꙇже вьнѣѭдѫ ꙋбо сѫтъ
красьни . вънѫтрьѫдѫ же плъни сѫтъ костии мрътвꙑихъ .
ꙇ вьсѣкоѩ нечистотꙑ .
тако и вꙑ вьнѣѫ̑дꙋ ꙋбо авлѣате сѧ ч꙯лвкомъ праведьни .
вънѫтрьѫдꙋ же есте пльни лицемѣриѣ и безакониѣ ⁘
Горе вамъ кънижъници и фа[ри]сѣи ꙇ ѵ҅покрити .
ѣ҅ко зиждете гробꙑ пророчьскꙑѩ҅ ꙇ красите ракꙑ праведьнꙑхъ
ꙇ г꙯лете . аште бимъ бꙑли вь дьни отецъ нашихъ .
не бимь ꙋбо обещьници имъ бꙑли въ кръви пророкъ .
тѣмъ же сами съвѣдѣтельствꙋете себѣ .
ѣко с꙯нове есте избивъшихъ п꙯ркꙑ .
ꙇ вꙑ исплъните мѣрѫ отецъ вашихъ .
змиѩ ищѧдьѣ ехидънова како ꙋбѣжите отъ сѫда ꙉеонъскааго . ⁘
Сего ради се азъ съл҄ѭ къ вамъ п꙯ркꙑ и прѣмѫдрꙑ .
ꙇ кънижъникꙑ . ꙇ отъ нихъ ꙋбиете . ꙇ пропьнете .
ꙇ отъ нихъ бьете на соньмиштихъ вашихъ .
ꙇ ижденете отъ града въ градъ .
да придетъ на вꙑ вьсѣка кръвъ праведъна . проливаема на земл҄ѭ .
отъ кръве авела праведънааго . до крьве захариѩ с꙯на варахиина .
егоже ꙋбисте междю ц꙯рквиѭ̑ и ол҄таремь .
амин г꙯лѭ вамъ . придѫтъ вьсѣ си на родось
⁘ Ꙇ꙯рме . избивꙑ п꙯ркꙑ . ꙇ҅ камениемь побиваѩ .
посъланꙑѩ къ тебѣ . коль кратꙑ въсхотѣхъ събърати чѧда твоѣ .
ѣкоже събираатъ кокошъ птенъцѧ своѩ подъ крилѣ . ꙇ не въсхотѣсте .
се оставлѣетъ сѧ вамъ домъ вашъ пꙋстъ . г꙯лѭ бо вамъ
не имате видѣти мене . дондеже речете . б꙯лгнъ грѧдꙑ въ імѧ г꙯не ⁘
ꙇ ишедъ и꙯с . и ц꙯ркве ꙇдѣаше . ꙇ пристѫпишѧ къ немꙋ ꙋченици его
показати емꙋ зъданиѣ ц꙯рквънаѣ .
онъ же отъвѣштавъ рече имъ . не видите ли вьсѣхъ сихъ . аминь
г꙯лѭ вамъ . не иматъ съде остати камень на камени .
ꙇ҅же не разоритъ сѧ ⁘
Сѣдѧштю же емꙋ на горѣ елеооньсцѣ . пристѫпишѧ къ немꙋ
ꙋченици его единомꙋ г꙯лще . повѣждъ намъ когда си бѫдѫтъ .
ꙇ что естъ знамение твоего пришествиѣ и коньчание вѣка .
ꙇ отъвѣштавъ и꙯с рече имъ .
Блюдѣте сѧ никтоже васъ да не прѣльститъ .
мъноѕи бо придѫтъ въ імѧ мое г꙯лѭще .
азъ есмъ х꙯ъ . ꙇ҅ мъногꙑ прѣльстѧтъ .
ꙋслъшати же имате брани . ꙇ слꙑшаниѣ брании видите . не ꙋжасаите сѧ .
подобаатъ бо вьсѣмъ бꙑти . нъ не тогда естъ коньчина .
въстанетъ бо ѩ꙯зкъ на ѩ꙯зкъ . ꙇ҅ ц꙯ство на ц꙯срство .
ꙇ бѫдѫтъ глади и пагꙋбꙑ . ꙇ трѫси помѣста .
вьсѣ же си начѧло болѣзнии .
Тъгда прѣдадѧтъ вꙑ въ скръбь . ꙇ ꙋбьѭтъ вꙑ .
ꙇ бѫдете ненавидими вьсѣми ѩ꙯зкꙑ . ꙇмене моего ради .
ꙇ тъгда съблазнѧтъ сѧ . мь[но]ѕи . ꙇ дрꙋгъ дрꙋга прѣдастъ ꙇ
вьзненавидитъ дрꙋгъ дрꙋга .
ꙇ мъноѕи лъжии п꙯рци въстанѫтъ . ꙇ прѣльстѧтъ мъногꙑ .
ꙇ за ꙋмъножение безакониѣ . ꙇсѧкнетъ любꙑ мъногꙑхъ .
прѣтръпѣвꙑ же до коньца тъ с꙯пст сѧ ⁘ кц꙯ ⁘
ꙇ҅ проповѣстъ сѧ е꙯внꙉлие ц꙯срствиѣ по вьсеи вьселенѣи .
вь съвѣдѣтельство вьсѣмъ ѩзꙑкомъ . и тъгда придетъ коньчина ⁘
Егда же ꙋзьрите мръзость запꙋстѣниѣ . реченѫѭ данииломъ п꙯ркмь .
стоѩштѫ на мѣстѣ . ꙇже чьтетъ да разꙋмѣваатъ .
Тъгда сѫштеи въ іюдеи да бѣгаѭтъ на горꙑ .
ꙇ иже на кровѣ да не сълазитъ вьзѧти еже естъ въ храмѣ его .
ꙇ иже на селѣ такожде да не възвратитъ сѧ вьспѧть .
вьзѧтъ ризъ своихъ ⁘
Горе же непраздънꙑмъ и доѩштимъ въ тꙑ дьни ⁘
Молите же сѧ да не бѫдетъ бѣство ваше зимѣ ни въ соботѫ .
Бѫдетъ бо тогда скрьбь велиѣ .
ѣкаже нѣстъ бꙑла отъ начѧла въсего мира до селѣ . ни иматъ бꙑти .
и аще не бишѧ прѣкратили сѧ дъне ти .
не би ꙋбо с꙯ъпслсѧ вьсѣка плъть .
за избъранꙑѩ же прѣкратѧтъ сѧ дьне ти .
тъгда аште кто вамъ речетъ се съде х꙯ъ ли сьде . не имѣте вѣрꙑ .
Въстанѫтъ бо лъжи хръсти и лъжи п꙯рци .
и дадѧтъ знамениѣ велиѣ и чюдеса . ѣко прѣльстити .
аште естъ възможъно избъранꙑѩ .
се прѣжде рѣхъ вамъ .
аще же рекѫтъ вамъ . се въ пꙋстꙑни естъ . не изидѣте .
се въ съкровиштихъ не имѣте вѣрꙑ .
ѣкоже бо млъни исходитъ отъ въстокъ .
ꙇ авлѣатъ сѧ до западъ . тако бѫдетъ и пришествие с꙯на ч꙯лчьскааго .
ꙇдеже бо аште бѫдетъ трꙋпъ . тꙋ съберѫтъ сѧ орьли .
абие же по скръби дьнии тѣхъ . слъньце мръкнетъ .
и лꙋна не дастъ свѣта своего . ꙇ звѣздꙑ съпадѫтъ с н꙯бсе .
ꙇ силꙑ небескꙑѩ҅ двигнѫтъ сѧ .
ꙇ тъгда авитъ сѧ знамение с꙯на ч꙯лвчъскааго на н꙯бсе .
ꙇ тъгда въсплачѫтъ сѧ въсѣ колѣна землъскаѣ҅ .
ꙇ ꙋзьрѧтъ с꙯на ч꙯лвчскааго . грѧдѫ{дѫ}шта на облацѣхъ небесъскꙑхъ .
съ силоѭ и славоѭ̑ велиеѭ̑ .
ꙇ посълетъ а꙯нꙉлꙑ съ гласомъ велиемь трѫбънꙑмь .
ꙇ съберетъ избъранꙑѩ его . отъ четꙑръ вѣтръ .
отъ к꙯нцъ н꙯бсъ до конецъ ихъ ⁘
Отъ смоковъни[цѧ] же наꙋчите сѧ притъчи .
егда [ꙋ]же вѣѣ еѩ бѫдетъ [мла]да и листвье прозѧбне[тъ] .
[вѣс]те ѣко близ[ъ] естъ жѧтва .
такожде и вꙑ . [егда] [ꙋзь]рите вьсѣ си .
вѣ[дите] [ѣко] [близъ] [ест]ъ при двьре[хъ] .
[аминь] [г꙯лѭ] [ва]мъ ѣко не ми[мо] [иде]тъ ро[дось] .
доньдеже вьсѣ [си] бѫдѫтъ .
н꙯бо и землѣ мимо идетъ . а словеса моѣ не мимо идѫтъ .
а о дьни томъ и о годинѣ тои никтоже не вѣстъ . ни а꙯нꙉли н꙯бсции .
тъкмо о꙯тцъ единъ .
ѣкоже бо во дьни ноевꙑ . тако бѫдетъ и въ дьни с꙯на ч꙯лвчскааго .
ѣко бо бѣхѫ въ дьни прѣжде потопа . ѣдѫще и пьѭште .
женѧще сѧ и посагаѭште . до негоже дьне вьниде ное вь ковьчегъ .
ꙇ не ощютишѧ доньдеже приде вода и вьзѧтъ вьсѧ .
тако бѫдетъ и пришествие с꙯на ч꙯лвчскааго .
тъгда дъва бѫдете на селѣ . единъ поемлѭтъ .
а дрꙋгꙑ оставлѣатъ сѧ .
дьвѣ мелѭщивъ жрънъвахъ . едина поемлетъ сѧ и едина оставлѣатъ сѧ.
бьдите ꙋбо ѣко не вѣсте въ кѫѭ годинѫ г꙯ь вашъ при{де}детъ .
се же вѣдите . ѣко аще би вѣдѣлъ г꙯нъ храма .
въ кѫѭ стражѫ тать придетъ . бьдѣлъ ꙋбо би .
ꙇ не би оставилъ подърꙑти храма своего .
сего ради и вꙑ бѫдѣте готови . ѣко вь ньже не мъните часъ .
сн ч꙯скꙑ придетъ ⁘ кц꙯ ⁘
Кто ꙋбо естъ вѣрънꙑ рабъ и мѫдрꙑ .
егоже постави г꙯ъ надъ домомь своимъ .
да дастъ имъ вь врѣмѧ пиштѫ ихъ .
блаженъ рабъ тъ . егоже пришедъ гн꙯ъ свои обрѧштетъ тако творѧшта .
аминь г꙯лѭ вамъ . ѣко надъ вьсѣмь имѣниемъ поставитꙑ и҅ .
аште ли речетъ зълꙑ рабъ въ с꙯ръдци своемь . кьснитъ мои г꙯нъ прити .
ꙇ начьнетъ бити клеврѣтꙑ своѩ . ѣсти же и пити съ пиѣницами .
придетъ г꙯нъ раба того . вь день вь ньже не чаетъ .
ꙇ въ часъ въ ньже не вѣстъ .
ꙇ протешетъ і полъма .ꙇ чѧсть его съ ѵ҅покритꙑ положитъ .
тꙋ бѫдетъ плачь и ск[р]ьжетъ зѫбомъ ⁘
Тъгда ꙋподобитъ сѧ ◌꙯ц꙯срствие н꙯бское десѧти дѣвъ .
ѩже приімъшѧ свѣтильникꙑ своѩ . ꙇзидѫ противꙋ женихꙋ ????
пѧть же бѣ отъ нихъ бꙋи . ꙇ пѧть мѫдръ .
бꙋѩ бо приемъшѧ свѣтильникꙑ своѩ . не вьзѧшѧ съ собоѭ олеа .
а мѫдрꙑѩ приѩшѧ олѣи҅ . въ съсѫдѣхъ съ свѣтилъникꙑ своими .
кьснѧщꙋ же женихꙋ . вьздрѣмасѧ сѧ вьсѧ и съпаахѫ .
полꙋ ношти же въпль бꙑстъ . се женихъ грѧдетъ .
ꙇсходите вь сърѣтение его .
тъгда въсташѧ дѣвꙑ тꙑ вьсѧ . и ꙋкрасишѧ свѣтильникꙑ своѩ .
бꙋѩ рѣшѧ мѫдрꙑимъ . дадите намъ отъ олѣа вашего .
ѣко свѣтильници наши ꙋгасаѭтъ .
отьвѣшташѧ же мѫдрꙑѩ г꙯лѭштѧ . еда како не достанетъ намъ и вамъ .
ꙇдѣте же паче къ продаѭщимъ и кꙋпите себѣ .
ꙇдѫштамъ же имъ кꙋпитъ приде женихъ .
ꙇ готовꙑѩ вънидѫ съ нимъ на бракъ . ꙇ затворенꙑ бꙑшѧ двьри .
послѣдь же придѫ и прочѧѩ дѣвꙑ . г꙯лѭщѧ г꙯и г꙯и отъвръзи намъ .
онъ же отъвѣштавъ рече . аминь г꙯лѭ вамъ . не вѣмь васъ .
бьдите ꙋбо ѣко не вѣсте дьни ни часа ⁘ кц꙯ ⁘
Ѣкоже бо ч꙯лвкъ отъходѧ призъва своѩ рабꙑ .
ꙇ прѣдастъ имъ имѣние свое .
ꙇ овомꙋ же дастъ пѧть таланътъ . овомꙋ же дъва .
овомꙋ же единъ . комꙋжъдо противѫ силѣ своеи҅ . ꙇ҅ отиде абие .
шедъ же приемꙑ . д꙯ таланътъ дѣла о нихъ .
ꙇ приобрѣте дрꙋгѫѭ д꙯ талантъ .
тако и иже дъва . приобрѣте дрꙋгаѣ дъва.
а приемꙑ единъ . шъдъ раскопа зем҄лѭ .
ꙇ съкрꙑ съребро г꙯на своего .
по мьнозѣхъ же врѣменехъ приде г꙯ь рабъ тѣхъ .
ꙇ сътѧза сѧ съ ними о словеси .
ꙇ пристѫпь приимꙑ д꙯ таланътъ . принесе дрꙋгѫѭ д꙯ таланътъ г꙯лѧ .
г꙯и пѧть таланътъ ми еси прѣдалъ .
се дрꙋгѫѭ̑ д꙯ таланътъ приобрѣтъ ими .
рече емꙋ г꙯ь его . добрꙑ рабе и благꙑ и҅ вѣрьне о малѣ бѣ вѣренъ .
надъ мъногꙑ тѧ поставлѭ . вьниди вь радость г꙯и твоего .
пристѫпь же и приемꙑ дъва таланъта рече . г꙯и б꙯ таланъта ми еси
прѣдалъ . се дрꙋгаѣ дъва приобрѣтъ има .
рече емꙋ г꙯ь его . добрꙑ рабе благꙑ и вѣрьне .
о малѣ бѣ вѣренъ надъ мъногꙑ тѧ поставлѭ .
вьниди въ радость г꙯и твоего .
пристѫпь же и приемꙑ единъ таланътъ рече г꙯и .
вѣдѣхъ тѧ ѣко жестокъ еси ч꙯лкъ .
жьнѧ идеже нѣси сѣлъ и събираѩ ѭ̑дꙋже не расточъ
ꙇлꙇ ꙋбоѣвъ сѧ шедъ съкрꙑхъ талантъ твои вь земи . се имаши твое .
отъвѣштавъ же г꙯ъ его рече емꙋ . зълꙑ рабе и лѣнꙑ .
вѣдѣаше ѣко жьнѭ идеже не сѣахъ . ꙇ събираѭ ѭдꙋже не расточихъ .
подобааше ти ꙋбо въдати съребро мое ????? тръжъникомъ .
ꙇ҅ пришьдъ азъ вьзѧлъ ꙋбо бимь свое съ лихвоѭ̑ .
вьзьмѣте ꙋбо отъ него таланътъ . ꙇ дадите имѫщюмꙋ .
ꙇ꙯ . таланътъ .
ꙇмѫщюмꙋ бо весьде дано бѫдетъ и избѫдетъ .
а отъ не имѫштааго и еже аште мьнитъ сѧ имꙑ вьзѧто
бѫдетъ отъ него ⁘ кц꙯ ⁘
ꙇ҅ неключимааго раба въвръѕѣте въ тъмѫ кромѣштьн҄ѭѭ̑ .
тꙋ бѫдетъ плачь и скрьжетъ зѫбомъ ⁘
Егда придетъ с꙯нъ ч꙯лскꙑ въ славѣ своеи . ꙇ вьси =сти=
а꙯нꙉли съ нимъ . тъгда сѧдетъ на прѣстолѣ славꙑ своеѩ .
ꙇ съберѫтъ сѧ прѣдъ нимь вьси ѩзꙑци . ꙇ разлѫчитъ
ѩ дрꙋгъ отъ дрꙋга . ѣкоже пастꙑръ ражлѫчаатъ овъцѧ отъ козьлиштъ .
ꙇ поставитъ овьцѧ о деснѫѭ себе . а козьлищѧ о шюѭ̑ .
тъгда речетъ ц꙯сръ сѫштиимъ о деснѫѭ его .
придѣте б꙯лгні отъца {ца} моего .
наслѣдꙋите ꙋготованое вамъ ц꙯срствие . отъ съложениѣ вьсего мира .
възалка {сѧ} хъ бо сѧ и дасте ми ѣсти . въждѧдахъ сѧ и напоисте мѧ .
страненъ бѣхъ и вьвѣсте мѧ .
нагъ и одѣсте мѧ . болѣхъ и посѣтисте мене .
въ темъници бѣхъ и придете къ мьнѣ .
тъгда отъвѣштаѭтъ емꙋ праведьници г꙯лѭште .
г꙯и когда тѧ видѣхомъ алч҄ѫща ꙇ натрꙋхомъ . ли жѧждѫща и напоихомъ .
когда же тѧ видѣхомъ странъна и въвѣсомъ . ли нага и одѣхомъ .
когда же тѧ видѣхомъ болѧшта ꙇли вь темьници
и придомъ къ {къ} тебѣ .
ꙇ отъвѣштавъ ц꙯ръ речетъ имъ . аминь г꙯лѭ вамъ .
понеже сътвористе единомꙋ отъ сихъ малꙑхъ братръ моихъ
мьньшихъ мьнѣ сътвористе ⁘
Тъгда речетъ и сѫщимъ о {шѫ}шѫѭ его . ꙇдѣте отъ мене
проклѧтии въ огнъ вѣчънꙑ . ꙋготованꙑ диѣволꙋ и а꙯нꙉломъ его .
възалкахъ бо сѧ и не дасте ми ѣсти .
вьждѧдахъ сѧ и не напоисте мене .
страненъ бѣхъ и не въвѣсте мене. нагъ и не одѣсте мене .
боленъ и въ темьници и не посѣтисте мене .
Тъгда отъвѣштаѭтъ и ти г꙯лѭще . г꙯и когда тѧ видѣхомъ алчѫща .
ли жѧждѫшта ли странъна ли нага . ли больна ли вь темьници .
ꙇ не послꙋжихомъ тебѣ .
тъгда отъвѣщаатъ имъ г꙯лѧ . аминь г꙯лѭ вамъ .
понеже не сътвористе единомꙋ отъ сихъ мьньшихъ ни мьнѣ сътвористе .
ꙇ идѫтъ ти въ мѫкѫ вѣчънѫѭ .
а праведьници въ животъ вѣчънꙑ ⁘ кц꙯ ⁘
Ꙇ бꙑстъ егда съконьча и꙯съ . вьсѣ словеса си .
рече ꙋченикомъ своимъ . ⁘
Вѣсте ѣко по дъвою дънꙋ пасх҄а бѫдетъ .
ꙇ с꙯нъ ч꙯лвчскꙑ прѣданъ бѫдетъ на пропѧтие .
тъгда събърашѧ сѧ архиереи и кънижъници и старьци людьстии .
на дворъ архиереовъ . нарицаемааго каиѣфа .
ꙇ съвѣтъ сътворишѧ да и꙯сса льстиѭ имѫтъ и ꙋбиѭтъ .
г꙯лхѫ же нъ не въ праздьникъ . да не мльва бѫдетъ въ людехъ ⁘
Ꙇ꙯сѵ же бꙑвъшю въ витании . въ до{до}мꙋ симона прокаженаго .
пристѫпи кь немꙋ жена имѫшти алавастръ мѵра драга .
ꙇ вьзльѣ на главѫ его вьзлежѧшта .
видѣвъше же ꙋченици его негодовашѧ г꙯лште . чесо ради гꙑбѣль си .
можаше бо се мѵро продано бꙑти на мьнозѣ . ꙇ дано бꙑти нищиимъ .
разꙋмѣвъ же и꙯с рече имъ чьто трꙋждаате женѫ .
дѣло бо добро сътвори вь мьнѣ .
вьсегда бо нищѧѩ имате съ собоѭ̑ . мене же не вьсегда имате .
вьзльѣвъши бо си мѵро се на тѣло мое на погребение мѧ сътвори .
амин г꙯лѭ вамъ . ꙇдеже аште проповѣдѣно бѫдетъ е꙯внꙉие се въ
вьсемъ мирѣ речетъ сѧ . ꙇ еже сътвори си въ памѧть еѩ҅ .
Тъгда шедъ отъ обоѭ ндсѧт нарицаемꙑ июда искариотъскꙑ къ архиереомъ
рече . что хоштете ми дати . ꙇ азъ вамъ прѣдаме и .
они же поставишѧ емꙋ . ꙉ꙯ . ти съребрьникъ .
ꙇ отъ толи искаше подобъна врѣмени . да и прѣдастъ ⁘ кц꙯ ⁘
Въ пръвꙑ же денъ опрѣснокъ .
пристѫпишѧ ꙋченици къ и꙯сви г꙯лѭще къ немꙋ .
Къде хоштеши ꙋготоваемь тебѣ пасхѫ ѣсти .
онъ же рече . ꙇ҅дѣте въ градъ къ етерꙋ . и рьцѣте емꙋ .
ꙋчитель г꙯лтъ ꙋ тебе . сътворѭ пасхѫ съ ꙋченикꙑ своими .
ꙇ сътворишѧ ꙋченици ѣкоже повелѣ имъ и꙯с . ꙇ ꙋготовашѧ пасхѫ .
вечерꙋ же бꙑвъшꙋ . възлеже съ обѣма на десѧте ꙋченикома .
ꙇ ѣдѫщемъ имъ рече . аминъ г꙯лвмъ .
ѣко единъ отъ васъ прѣдастъ мѧ .
ꙇ скръбѧще ѕѣло начѧсѧ г꙯лти емꙋ единъ кожъдо ихъ .
еда азъ есмъ г꙯и .
онъ же отъвѣщавъ рече . омочии съ мъноѭ рѫкѫ въ солило .
тъ мѧ прѣдастъ .
с꙯нъ же ч꙯лвѣчскꙑ идетъ . ѣкоже естъ писано о немь .
горе же ч꙯лвкꙋ томꙋ имьже с꙯нъ ч꙯скъ прѣдастъ сѧ .
добрѣа҅ би бꙑло емꙋ аште сѧ би не родилъ ч꙯къ тъ .
отъвѣщавъ же июда прѣдаѩи его рече . еда азъ есмъ равьви .
г꙯ла емꙋ тꙑ рече ⁘
Ѣдѫщемъ же имъ . приимь и꙯с хлѣбъ и б꙯лгсшть .
прѣломи и даѣше ꙋченикомъ своимъ . ꙇ рече
Приимѣте ѣдите се естъ тѣло мое .
ꙇ приимъ чашѫ и хвалѫ въздавъ . дастъ имъ г꙯лѧ . пиите отъ неѩ вьси
се естъ кръвъ моѣ новааго завѣта .
проливаемаа за мъногꙑ въ отъдание грѣхомъ .
г꙯лѭ же вамъ . ѣко не имамъ пити юже отъ сего плода лозънааго .
до того дьне егда пьѭ̑ съ вами новъ въ ц꙯срствии о꙯тца моего .
ꙇ вьспѣвьше изидѫ въ горѫ елеонъскѫ ⁘
Тъгда г꙯ла имъ и꙯с . вьси вꙑ съблазните сѧ о мьнѣ вь сьѭ ношть .
псано бо естъ поражѫ пастꙑрь и разидѫтъ сѧ овъцѧ стада .
по въск{р}ьсновени же моемь . варѣѭ вꙑ въ галилеи҅ .
отъвѣщавъ же петръ рече емꙋ . аште и вьси съблазнѧтъ сѧ о тебѣ .
азъ николиже не съблажнѭ сѧ .
рече емꙋ и꙯с . аминь г꙯лѭ тебѣ . ѣко вь сьѭ ношть
прѣжде даже кокотъ не възгласитъ . три кратꙑ отъвръжеши сѧ мене .
Г꙯ла емꙋ петръ . аште ми сѧ ключитъ съ тобоѭ ꙋмьрѣти .
не отъвръгѫ сѧ тебе . такожде и вьси ꙋченици рѣшѧ .
тъгда приде и꙯с . вь весь нарицаемѫѭ ꙉедсимани .
ꙇ г꙯ла ꙋченикомъ сѣдѣте тꙋ . дондеже шедъ помолѭ сѧ тамо .
ꙇ поемъ петра . и оба с꙯на зеведеова . начѧтъ скръбѣти и тѫжити .
тъгда г꙯ла имъ и꙯с . прискръбъна естъ д꙯ша моѣ до съмръти .
пожидѣте сьде и бьдите съ мъноѭ .
ꙇ прѣшьдъ мало паде ницъ молѧ сѧ и г꙯лѧ . ѡ꙯꙼че мои
аште възможьно естъ да мимо идетъ отъ мене чаша си .
обаче не ѣко азъ хощѫ . нъ ѣкоже тꙑ ⁘ кц꙯ ⁘
Ꙇ приде къ ꙋченикомъ и обрѣте ѩ съпѧштѧ . ꙇ г꙯ла петрови .
тако ли не възможе единого часа побьдѣти съ мъноѭ .
бьдите и молите сѧ да не вьнидете въ напасть .
д꙯хъ бо бьдръ а плъть немощьна ⁘
Пакꙑ въторицеѭ шедъ помоли сѧ г꙯лѧ . о꙯҅тче мои аште не
възможетъ чаша си . мимо ити отъ мене .
аште не пиѭ еѩ бѭди волѣ твоѣ :
и пришедъ пакꙑ обрѣте ѩ съпѧщѧ . бѣсте бо очи имъ тѧжьцѣ .
ꙇ оставль ѩ . пакꙑ шедъ помоли сѧ третицеѭ̑ . тожде слово рекъ .
тъгда приде къ ꙋченикомъ . ꙇ г꙯ла имъ съпите прочее и почиваате .
се приближи сѧ година . ꙇ с꙯нъ ч꙯скꙑи прѣдаатъ
сѧ въ рѫкꙑ грѣшъникомъ .
въстанѣте идѣмъ . се приближи сѧ прѣдаѩи мѧ .
ꙇ ещте г꙯лѭштю емꙋ . се июда единъ отъ обою на десѧте приде .
ꙇ съ нимъ народъ мъногъ . съ орѫжии и дрькьльми .
отъ архиереи и старецъ людьскꙑхъ .
прѣдаѩи же и дастъ имъ знамение г꙯лѧ .
егоже аште лобьжѫ тъ естъ имѣте и .
ꙇ абье пристѫпь къ и꙯сви рече емꙋ . радꙋи сѧ равьви . ꙇ облобꙑза и .
ꙇсꙋсъ же рече емꙋ . дрꙋже на неже еси пришелъ .
тъгда пристѫпьше възложишѧ рѫцѣ на и꙯са и ѩсѧ и .
ꙇ се единъ отъ сѫщтихъ съ и꙯смъ .
простеръ рѫкѫ извлѣче ножъ свои . ꙇ ꙋдарь раба архиереова .
ꙋрѣза емꙋ ꙋхо .
тъгда г꙯ла емꙋ и꙯съ . възврати ножь свои въ свое мѣсто .
вьси бо приемъшеи ножь ножемь погꙑбнѫтъ .
ли мьнитъ ти сѧ ѣко не могѫ нꙑнѣ ꙋмолити отъца моего .
ꙇ приставитъ мьнѣ вѧште ли дъва на десѧте леꙉеона а꙯нꙉлъ
како же ꙋбо събѫдѫтъ сѧ кънигꙑ . ѣко тако подобааше бꙑти .
Въ тъ часъ рече и꙯с народомъ .
ѣко на разбоиника ли изидете съ орѫжьемь и дрькольми ѩти мѧ .
по вьсѧ дьни сѣдѣахъ при васъ въ ц꙯ркве и не ѩсте мене ⁘
Се же вьсе бꙑстъ . да събѫдѫтъ сѧ кънигꙑ пророчъскꙑѩ .
тъгда ꙋченици вьси оставльше и бѣжашѧ ⁘
Они же емъше и꙯сса вѣсѧ къ каиѣфѣ архиереови .
ꙇдеже кънижьници и старьци събьрашѧ сѧ .
петръ же идѣаше по немь из далече . до двора архиереова .
ꙇ въшедъ вънѫтрь сѣдѣаше съ слꙋгами . видѣти коньчинѫ :⁘:
а҅рхиереи же и старьци . ꙇ сьнемь вьсь .
ꙇскаахѫ лъжа съвѣдѣтелѣ на и꙯са . ѣко да ꙋбиѭтъ і .
ꙇ҅ не обрѣтѫ . мьногомь лъжемъ съвѣдѣтелемъ . пристѫпьшемъ .
Послѣдь же пристѫпьша дъва лъжа съвѣдѣтелѣ
рѣсте . сь рече могѫ разорити ц꙯рквь б꙯жиѭ̑ .
ꙇ трьми дьньми созъдати ѭ̑ .
ꙇ въставъ архиереи рече емꙋ . ничьсоже ли не отъвѣштаваеши .
чъто сии на тѧ съвѣдѣтельствꙋѭтъ .
ꙇ꙯с же млъчааше . ꙇ отъвѣштавъ архиереи рече емꙋ .
заклинаѭ тѧ б꙯мь живꙑмъ да речеши намъ . аще тꙑ еси х꙯ъ с꙯нъ б꙯жии .
г꙯ла имъ и꙯съ тꙑ рече . обаче г꙯лѭ вамъ .
отъ селѣ ꙋзьрите с꙯на ◌꙯ч꙯лвѣчскааго . сѣдѧшта о деснѫѭ силꙑ .
ꙇ грѧдѫщь на облацѣхъ н꙯бскꙑхъ ⁘
Тъгда архиереи растръѕа ризꙑ своѩ г꙯лѧ . ѣко власфимиѭ рече .
чъто еще трѣбꙋемъ съвѣдѣтель .
се {нꙑ}нꙑнѣ слꙑшасте власфимиѭ его .
чъто сѧ вамъ мьнитъ . они же отъвѣщавъше рѣшѧ .
повиненъ естъ съмръти .
Тъгда запльвашѧ лице его . ꙇ пакости емꙋ дѣашѧ .
ови же за ланитѫ ꙋдаришѧ
г꙯лште . прорьци намъ х꙯е кто естъ ꙋдареи тѧ .
Петръ же вьнѣ сѣдѣаше на дворѣ . ꙇ пристѫпи къ
немꙋ едина рабꙑни г꙯лѭщи . ꙇ тꙑ бѣ съ и꙯҅смь галилеискꙑмъ .
онъ же отъвръже сѧ прѣдъ вьсѣми г꙯лѧ . не вѣмь чьто г꙯лши .
ꙇшьдъшꙋ же емꙋ въ врата . ꙋзьрѣ и дрꙋгаѣ .
ꙇ г꙯ла имъ тꙋ и сь бѣ ч꙯лкъ . съ и꙯смъ назарѣаниномь .
ꙇ пакꙑ отъвръже сѧ съ клѧтвоѭ . ѣко не знаѭ ч꙯лвка .
не по мъногꙋ же пристѫпьше стоѩштеи рѣшѧ петрови .
въ істинѫ и тꙑ отъ нихъ еси . ꙇбо и бесѣда твоѣ авѣ тѧ творитъ .
тогда начѧтъ ротити сѧ и клѧти сѧ ѣко не знаѭ ч꙯лвка .
ꙇ абие кокотъ възгласи .
ꙇ помѣнѫ петръ г꙯лъ и҅сѵсовъ ꙇже рече емꙋ .
ѣко прѣжде даже кокотъ не възгласитъ .
три кратꙑ отъвръжеши сѧ мене . ꙇ ишедъ вонъ плака сѧ горько ⁘ кц꙯ .
Ютрꙋ же бꙑвъшꙋ . Съвѣтъ сътворишѧ вьси архиереи и старьци
людьсции на и꙯са . ѣко ꙋбити и.
ꙇ съвѣзавъше и вѣсѧ . ꙇ прѣдашѧ
и понтьскꙋмꙋ пилатꙋ . ꙇꙉемонꙋ ⁘ кц꙯ .
Тъгда видѣвъ июда прѣдавꙑи его . ѣко осѫдишѧ и .
раскаавъ сѧ възврати три десѧти съребрьникъ . архиереомъ и старьцемъ
г꙯лѧ . съгрѣшихъ прѣдавъ кръвъ не повинънѫ .
они же рѣшѧ что естъ намъ тꙑ ꙋзьриши .
ꙇ повръгъ съребро въ ц꙯ркве отиде . ꙇ ошедъ вьзвѣси сѧ ⁘
Архиереи же приемъше съребро рѣшѧ .
не достоино естъ въложити его въ карванѫ . понеже цѣна кръве естъ .
съвѣтъ же сътворьше кꙋпишѧ имь село скѫдельниково .
въ погрѣбание странънꙑмъ .
тѣмь же нарече сѧ село то село кръве до сего дьне .
Тъгда събꙑстъ сѧ реченое пророкомь г꙯лѭштемь . ꙇ приѩсѧ три десѧти
съребръникъ цѣнѫ цѣненааго . егоже цѣнишѧ отъ с꙯нъ и꙯꙼злвъ .
ꙇ да{шѧ}шѧ ѩ на селѣ скѫдельничи . ѣкоже съказа мьнѣ г꙯ь ⁘
ꙇ꙯с же ста прѣдъ иꙉемономъ . ꙇ въпроси и иꙉемонъ г꙯лѧ .
тꙑ ли еси ц꙯срь июдеискъ . ꙇ꙯с же рече емꙋ тꙑ г꙯лши .
ꙇ егда на нь г꙯лхѫ архиереи и старьци . ничьсоже отъвѣштавааше .
Тъгда г꙯ла емꙋ пилатъ . не слꙑшиши ли
колико на тѧ съвѣдѣтельствꙋѭ̑тъ .
ꙇ не отъвѣшта емꙋ ни къ единомꙋ г꙯лꙋ . ѣко дивити сѧ иꙉемонꙋ ѕѣло .
На вьсѣкъ же день великъ обꙑчаи бѣ [ꙇ]ꙉемонꙋ .
отъпꙋштати народꙋ . съвѧзьнѣ егоже хотѣахѫ .
ꙇмѣаше же тъгда съвѧзьнѣ нарочита нарицаемааго варавва .
събъравъшемъ же сѧ имъ . рече имъ пилатъ .
кого хощете отъ обою отъпꙋштю вамъ . вараввѫ ли .
ꙇ҅ли и꙯са нарицаемааго х꙯а .
вѣдѣше бо ѣко зависти ради прѣдашѧ и ⁘
Сѣдѧштю же емꙋ на сѫдишти . посъла къ немꙋ жена своѣ г꙯лѭщи .
ничьсоже тебѣ ꙇ҅ праведьникꙋ томꙋ .
мъного бо пострадахъ дьнесь вь сьнѣ его ради ⁘
Архиереи же и старьци наꙋстишѧ народꙑ . да испросѧтъ вараввѫ .
ꙇ꙯са же погꙋбѧтъ .
отъвѣщавъ же ꙇ҅ꙉемонъ рече имъ . кого хоштете отъ обою
отъпꙋштѫ вамъ . они же рѣшѧ вараввѫ .
г꙯ла имъ пилатъ . что же сътворѭ и꙯са нарицаемааго х꙯а .
г꙯лашѧ емꙋ вьси . да пропѧтъ бѫдетъ .
ꙇꙉемонъ рече имъ . что бо зъло сътвори .
они же из лиха въпиѣхѫ г꙯лѭште . да пропѧтъ бѫдетъ .
видѣвъ же пилатъ ѣко ничесоже не ꙋспѣатъ .
нъ паче млъва бꙑваатъ . приемъ водѫ ꙋмꙑ рѫцѣ прѣдъ народомъ г꙯лѧ .
не повиненъ есмъ отъ кръве сего праведънааго . вꙑ ꙋзьрите .
ꙇ отъвѣщавъше вьси людье рѣшѧ .
кръвь его на насъ и на чѧдѣхъ нашихъ . ⁘
Тъгда отъпꙋсти имъ вараввѫ .
ꙇ꙯са же бивъ прѣдастъ имъ да и пропънѫтъ .
тъгда воини иꙉемонови . прѣимъше и꙯са на сѫдишти .
събърашѧ на нь вьсѫ спирѫ .
ꙇ съвлъкъше и хламидоѭ чръвленоѭ одѣшѧ и .
ꙇ съплетъше вѣнецъ отъ тръниѣ҅ възложишѧ на главѫ его .
ꙇ трьсть вь десницѫ его . ꙇ поклоньше сѧ на колѣнꙋ прѣдъ нимь .
рѫгаахѫ сѧ емꙋ г꙯лѭште . радꙋи сѧ ц꙯срю июдеискъ ⁘
Ꙇ плинѫвъше на нь приѩсѧ трьсть . ꙇ биѣхѫ и по главѣ .
ꙇ егда порѫгашѧ сѧ емꙋ . съвлѣшѧ съ него хламидѫ ꙇ
облѣшѧ и въ ризꙑ своѩ . ꙇ вѣсѧ і на пропѧтие .
Ꙇсходѧще же обрѣтѫ ч꙯ка кѵринѣиска .
ꙇменемь симона семꙋ задѣшѧ понести к꙯рсть его . ⁘ кц꙯ ⁘
ꙇ пришедъше на мѣсто нарицаемое голъгота .
еже естъ нарицаемое краниево мѣсто
дашѧ емꙋ оцътъ пити съ злъчьѭ съмѣшънъ . ꙇ въкꙋшъ не хотѣше пити .
пропьньше же и . раздѣльше ризꙑ его меташѧ жрѣбиѩ .
ꙇ сѣдъше стрѣжаахѫ и тꙋ .
ꙇ положишѧ връхꙋ главꙑ его винѫ написанѫ . сь естъ ц꙯срь июдеискъ .
Тъгда пропѧшѧ съ нимь дъва разбоиника .
единого о деснѫѭ̑ и единого о шѫѭѫ̑ .
мимо ходѧштеи же хꙋлѣахѫ и . покꙑваѭште главами своими .
ꙇ г꙯лаголѭште . ꙋва . разарѣѩи ц꙯рквъ . ꙇ трьми деньми
съзидаѩ с꙯ъпси себе . аште с꙯нъ б꙯жии еси . сълѣзи съ к꙯рта .
Такожде же и аархиереи рѫгаѭште сѧ . съ кънижьникꙑ и старьцꙑ .
ꙇ фарисеи г꙯лаахѫ .
ꙇ҅нꙑ с꙯псе себе ли не можетъ с꙯псти . аште ц꙯срь и꙯здлвъ естъ .
да сълѣзетъ нꙑнѣ съ к꙯рста . ꙇ вѣрѫ имемъ емꙋ .
ꙋпъва на б꙯а да избавитꙑ и нꙑнѣ . аште хоштетъ емꙋ .
рече бо ѣко б꙯жии с꙯нъ есмъ .
тожде же и разбоиника распѧта съ нимъ поношаасте . емꙋ .
Отъ шестꙑ {і} ѩ же годинꙑ тъма бꙑстъ по вьсеи земи .
до девѧтꙑѩ годинꙑ ⁘
При девѧтѣи же годинѣ вьзьпи и꙯с гласомь велиемь г꙯лѧ .
елѡꙇ елѡꙇ лема савахтани . ежестъ б꙯же мои б꙯же мои .
въскѫѭ мѧ еси оставилъ .
едини же отъ стоѩ҅щихъ тꙋ слꙑшавъше г꙯лаахѫ . ѣко илиѭ зоветъ .
ꙇ абие текъ единъ отъ нихъ . ꙇ приемъ гѫбѫ . ꙇспльнь оцьта .
ꙇ вьзнезъ на трь{ь}сть . напаѣше и .
а прочии г꙯лхѫ . остани да видимъ . аще придетъ илиѣ с꙯пстъ его .
дрꙋгꙑ же приемъ копие прободе емꙋ ребра . ꙇ изиде вода и кръвь . ⁘
◌꙯Ꙇ꙯съ же възъпивъ г꙯лсмъ въльемь испꙋсти д꙯хъ .
ꙇ се катапетазма ц꙯рквнаѣ раздъра сѧ . съ вꙑшънѣаго краѣ до ни ???
жънѣаго на дъвое҅ . ꙇ землѣ потрѧсе сѧ . ꙇ камение распаде сѧ .
ꙇ гроби отврѣсѧ сѧ . ꙇ мънога тѣлеса почиваѭштиихъ с꙯тꙑхъ въсташѧ .
ꙇ ишедъше из г[р]объ по воскръсновении его . вънидѫ въ с꙯тꙑ градъ .
ꙇ ѣвишѧ сѧ мъногомъ .
сътъникъ же и иже бѣхѫ съ нимъ стрѣгѫште и꙯са .
видѣвъше трѫсъ и бꙑвъшаа . ꙋбоѣшѧ сѧ ѕѣло г꙯лѭще .
вꙑ истинѫ б꙯жии с꙯нъ съ бѣ ⁘ кц꙯ ⁘
Бѣахѫ же тꙋ женꙑ мъногꙑ из далече зьрѧштѧ . ѩже идѫ по и꙯сѣ .
отъ галилеѩ слꙋжѧштѧ емꙋ .
вь нихъ же бѣ мариѣ магдалꙑні і҅ {ма}мариѣ иѣковлѣ и осии мати .
ꙇ мати с꙯новꙋ зеведеовꙋ .
Поздѣ же бꙑвъшю . приде ч꙯лкъ богатъ отъ ариматѣѩ҅ .
ꙇменемь иосифъ . ꙇже и ꙋчи сѧ ꙋ и꙯са .
съ пристѫпь къ пилатꙋ проси тѣла и꙯сва .
пилатъ же повелѣ въдати тѣло и꙯сво .
ꙇ приемъ тѣ[ло] иосифъ . обитъ е плащаницеѭ чистоѭ .
ꙇ положи е въ новѣмь своемь гробѣ . ꙇже исѣче въ камени .
ꙇ възваль камень велии на двьри гроба и отиде .
бѣ же тꙋ мар꙯ѣ магдалꙑн҄и . ꙇ дрꙋгаѣ мариѣ
сѣдѧщи прѣмо гробꙋ ⁘ кц꙯ ⁘
Въ ꙋтрънии же день иже естъ по параскевьꙉии .
събрашѧ сѧ архиереи и фарисеи . къ пилатꙋ
г꙯лѭште г꙯и помѣнѫхомъ ѣко льстецъ онъ рече . еште сꙑ живъ .
по трехъ дьнехъ въстанѫ .
повели ꙋбо ꙋтвръдити гробъ до третиѣаго дьне .
еда како пришедъше ꙋченици его ноштиѭ ꙋкрадѫтъ і.
ꙇ рекѫтъ людемъ въста отъ мрътвꙑхъ .
ꙇ бѫдетъ послѣдьнѣа лесть горьши пръвꙑѩ .
рече имъ пилатъ имате кꙋстодиѭ идѣте ꙋтвръдите ѣкоже вѣсте .
они же шедъше ꙋтвръдишѧ гробъ .
знаменавъше камень съ кꙋстодиеѭ̑ ⁘ кц꙯ ⁘
Въ вечеръ же соботънꙑ . свитаѭ̑щи въ пръвѫѭ̑ соботѫ .
приде мариѣ магдалꙑн҄и . ꙇ дрꙋгаѣ мариѣ видѣтъ гроба .
ꙇ се трѫсъ бꙑстъ велии . а꙯нꙉл бо г꙯нь съшедъ с н꙯бсе .
ꙇ пристѫпь отъвали камень отъ двьреи гроба . ꙇ сѣдѣаше на немь .
бѣ бо зракъ его ѣко{о} млънии . ꙇ одѣние его бѣло ѣко снѣгъ .
отъ страха же его сътрѧсѧ сѧ стрѣгѫштеи . ꙇ҅ бꙑшѧ ѣко мрътви .
отъвѣштавъ же а꙯нꙉль рече женама . не боита вꙑ сѧ .
вѣмъ бо ѣко и꙯са про{пѧ}пѧтааго ищета .
нѣстъ сьде въста бо ѣкоже рече . придѣта видита мѣсто .
ꙇдеже лежа х꙯ъ .
ꙇ ѩдро шьдъши рьцѣта ꙋченикомъ его . ѣко въста отъ мрътвꙑхъ .
ꙇ се варѣатъ вꙑ въ галилеи꙼ . тꙋ и ꙋзьрите се рѣхъ вама .
Ꙇ отъшедъши ѩдро отъ гроба съ страхомъ .
ꙇ радостиѭ велиеѭ . тѣсте вьзвѣститъ ꙋченикомъ его .
ꙇ се и꙯съ сърѣте и г꙯лѧ радꙋита сѧ .
онѣ же пристѫпьши ѩсте сѧ за ноѕѣ его . и поклонисте сѧ емꙋ .
тъгда г꙯ла има и꙯съ не боита сѧ идѣта и вьзвѣстита братрии моеи .
да идѫтъ въ галилеѭ̑ и тꙋ мѧ видѧтъ .
ꙇдѫштама же има . се едині отъ кꙋстодиѩ пришедъше въ градъ .
вьзвѣстишѧ архиереомъ вьсѣ бꙑвъшаа .
ꙇ събърашѧ сѧ старьци . съвѣтъ же сътворьше .
съребро мъного дашѧ воиномъ .
г꙯лѭште . рьцѣте ѣко ꙋченици его ноштьѭ .
пришедъше ꙋкрадѫ и намъ съпѧштемъ .
ꙇ аште се ꙋслꙑшано бѫдетъ ꙋ и҅ꙉемона . мꙑ ꙋтолимꙑ и .
ꙇ вꙑ бес печали сътворимъ .
они же приемъше съребро . сътворишѧ ѣкоже наꙋчени бꙑшѧ .
ꙇ промьче сѧ слово се въ іюдеихъ до сего дьне ⁘
е҅динꙑ же на десѧте ꙋченикъ . ꙇдѫ въ галилеѭ̑ .
въ горѫ ѣможе повелѣ имъ и꙯съ .
ꙇ҅ видѣвъше и поклонишѧ сѧ емꙋ . ови же ꙋсѫмьнѣшѧ сѧ .
ꙇ пристѫпь и꙯с рече имъ г꙯лѧ . дана ми естъ вьсѣка власть .
на н꙯ебсе и на земи .
Шьдъше ꙋбо наꙋчите вьсѧ ѩ꙯зкꙑ . крьстѧште ѩ въ імѧ о꙯тца
и с꙯на и с꙯тааго д꙯ха .
ꙋчѧще ѩ блюсти . вьсѣ елико заповѣдахъ вамъ .
ꙇ҅ се азъ съ вами есмъ вьсѧ дьни до
съконьчаниѣ вѣка аминь ⁘ ⁖ кц꙯ :⁘⁘:
ГЛАв꙯ ЕВНЪꙉ꙯ЛИѢ ЕЖЕ ОТЪ МАРЪКА :⁘:
а꙯ О бѣсънꙋѭштиимъ . ⁘
б꙯ О тъшти петровѣ :⁘⁘:
в꙯ О ꙇсцѣлѣвъшиихъ отъ различенъ недѫгъ ⁖⁘:
г꙯ О прокаженѣмь . ⁘
д꙯ О ослабленѣемъ жилами :⁘:
е꙯ О левьꙉи и мꙑтари ⁖⁘:
ж꙯ О сѫхорѫцѣмъ :⁘:
ѕ꙯ О избърании а꙯плъ ⁘
з꙯ О сѣмени притъча ⁘
ꙇ꙯ О запрѣштении водамъ ⁘
◌꙯а꙯ꙇ О леꙉеонѣ ⁘
◌꙯б꙯ꙇ О дъштери сѵнагоговѣ :⁘:
◌꙯в꙯ꙇ О кръвоточивѣи :⁘:
◌꙯г꙯ꙇ О повелѣнии а꙯плмъ :⁘:
◌꙯д꙯ꙇ О иоаннѣ и о иродѣ ⁘
е꙯ꙇ О пѧти хлѣбъ ⁖⁘:
ж꙯ꙇ О морьсцѣмь хождении ⁘
ѕ꙯ꙇ О прѣстѫплении заповѣди б꙯жиѩ ⁘
з꙯ꙇ О финикисии ⁘
и꙯ О гѫгънивѣемь . ⁘
и꙯а О седми хлѣбъ :⁘:
и꙯б О [ква]сѣ {ф}фарисѣисцѣ :⁘:
и꙯в О слѣпѣемь ⁘
и꙯г О въпрошении кесариистц꙯ѣемъ ⁘
и꙯д О прѣображении х꙯вѣ ⁘
и꙯е О зълодѣѭштимъ сѧ на новꙑ м꙯сцѧ ⁘
и꙯ж О помъшлѣѭштиихъ къто болеи естъ .
и꙯ѕ О въпрошъшиихъ фарисѣихъ ⁘
и꙯з О въпрошъшиимъ богатѣмь .
ꙉ꙯ О с꙯новꙋ зеведеовꙋ ⁘
ꙉ꙯а О варьтимеи . ⁘
ꙉ꙯б О жрѣбѧти ⁘
ꙉ꙯в О ꙋсохъшии смоковъници . ⁘
ꙉ꙯г о꙯ не помьнѣти вражьдꙑ . ⁘
ꙉ꙯д О въпрошъшихъ г꙯а архиереихъ и кънижьницѣхъ ⁘
ꙉ꙯е О вино{но}гр꙯дѣ . ⁘
ꙉ꙯ж О въпрошъшиихъ льстиѭ о киньсѣ . ⁘
ꙉ꙯ѕ О садꙋкеихъ ⁘
ꙉ꙯з О кънижъницѣхъ ⁘
к꙯ О въпрошении г꙯ни ⁘ к꙯а . О женѣ ѣ[же] [оба] [пѣ]нѧѕа ⁘
к꙯б О сѫдьнѣемь дьне си рѣчь о коньчинѣ ⁘
к꙯в О дьни и часѣ ⁘ к꙯г . О помазавьшии г꙯а мѵрмъ ⁘
к꙯д О пасцѣ ⁘ к꙯е . О прѣдании пророчъство :⁘:
к꙯ж Отъметание петрово ⁘
к꙯ѕ О въпрошении тѣлесе г꙯нѣ :⁘⁘⁘⁘⁘⁘⁘:
ЕВАНЬꙈЕЛИЕ ОТЪ МАРЪКА ⁘
Зачѧло е꙯ваньꙉлиѣ и꙯схва с꙯на б꙯жиѣ .
ѣкоже естъ писано въ пророцѣхъ . се азъ посълѭ
а꙯нꙉлъ мои прѣдъ лицемъ твоимъ . ꙇже ꙋготовитъ пѫть твои .
гласъ въпиѭщааго въ пꙋстꙑни . ꙋготовите пѫть г꙯нь .
правꙑ творите стъѕѧ его .
бꙑстъ иоанъ кръстѧ въ пꙋстꙑни .
ꙇ проповѣдаѩ кръштение покаанию . въ отъпꙋштение грѣхомъ .
ꙇ исхождааше къ немꙋ вьсѣ июдеиска страна и е꙯рлмне и
кръштаахѫ сѧ вьси въ іоръдансцѣи рѣ[цѣ] отъ него
ꙇсповѣдаѭште грѣхꙑ своѩ .
бѣ же иоанъ облъченъ власꙑ вельбѫждꙇ .
ꙇ поѣсъ ꙋсниѣнъ о чрѣслѣхъ его . ꙇ ѣдь акриди и медъ дивии .
Ꙇ проповѣдааше г꙯лѧ . грѧдетъ крѣплеи мене въ слѣдъ мене .
емꙋже нѣсмъ достоинъ поклонь сѧ раздрѣшити . ремене чрѣвиемъ его .
азъ ꙋбо кръстихъ вꙑ водоѭ . а тъ кръститъ вꙑ д꙯хомъ с꙯тꙑмъ ⁘ кц꙯ ⁘
Ꙇ бꙑстъ въ дьни тꙑ . приде и꙯съ отъ назарета галилеискааго .
ꙇ кръсти сѧ отъ иоана въ іорданѣ .
ꙇ абье въсходѧ отъ водꙑ . ꙇ видѣ разводѧшта сѧ н꙯бса .
ꙇ д꙯хъ ѣко голѫбь съходѧшть на нь .
ꙇ бꙑстъ гласъ съ н꙯бсе . тꙑ еси с꙯нъ мои възлюбленꙑ .
о тебѣ благоволихъ .
ꙇ абье д꙯хъ изведе и вь пꙋстꙑнѭ .
ꙇ бѣ тꙋ въ пꙋстꙑни . к꙯ . дьнъ . ꙇскꙋшаемъ сотоноѭ .
ꙇ бѣ съ звѣрьми . ꙇ а꙯нꙉли сло[ꙑ]жаахѫ емꙋ .
по прѣдании же иоановѣ ⁘ приде и꙯съ въ галилеѭ̑ .
Проповѣдаѩ е꙯ванꙉлие ц꙯ствіѣ б꙯жиѣ
г꙯лѧ . ѣко исплъни сѧ врѣмѧ . ꙇ приближи сѧ ц꙯срствие б꙯жие .
каите сѧ и вѣрꙋите въ е꙯внꙉлие .
ходѧ же при мори галилеисцѣ . видѣ симона ꙇ аньдрѣѭ̑
братра того симона . въметаѭшта мрѣжѧ вь море . бѣашете бо рꙑбарѣ .
ꙇ рече има и꙯съ придѣта вь слѣдъ мене .
ꙇ сътворѭ вꙑ бꙑти ловъца чловѣкомъ .
ꙇ абье оставльша мрѣжѧ своѩ по немь идете .
ꙇ прѣшедъ отъ тѫдꙋ ꙋзьрѣ иѣкова зеведеова . ꙇ иоана братра его .
ꙇ та въ ладии завѧзаѭшта мрѣжѧ .
ꙇ абье възъва ѣ . ꙇ оставльша отъца своего зеведеа въ ладии҅
съ наемъникꙑ . по немь идете . ⁘
ꙇ҅ вьнидѫ въ каперънаꙋмъ . ꙇ абь въ соботꙑ на соньмищи ꙑчаше ѩ .
ꙇ дивлѣахѫ сѧ о ꙋчении его бѣ бо ꙋчѧ ѣко власть ꙇ҅мꙑ .
ꙇ не ѣко кънижъници ихъ ⁘
Ꙇ бѣ на соньми[щи]хъ ч꙯лкъ нечистомь д꙯хмь . ꙇ възъва г꙯лѧ
остани что естъ намъ и тебѣ . ꙇ꙯се назарѣнине пришелъ еси
п[ог]ꙋбитъ насъ . вѣмь тѧ кто еси с꙯тꙑ б꙯жиі .
ꙇ запрѣти емꙋ и꙯съ г꙯лѧ . ꙋмлъчи изиди из него .
ꙇ сътрѧсъ і д꙯хъ нечистꙑи . ꙇ възъпивъ гласомъ велиемь ꙇзиде иж него .
ꙇ ꙋжасѫ сѧ вьси . ꙇ сътѧѕахѫ сѧ къ себѣ г꙯лѭште .
чъто ꙋбо естъ се . что ꙋчение новое се .
ѣко по области д꙯хмъ нечистꙑмъ велитъ и послꙋшаѭтъ его .
Ꙇ изиде слꙋхъ его абие во вьсѫ странѫ галилеискѫ .
ꙇ абье ишедъше и съньмишта . придѫ въ домъ симоновъ и аньдрѣовъ .
съ и҅ѣковомъ и оаномъ .
Тъшта же симонова лежаше огнемь жегома . ꙇ абие г꙯лашѧ емꙋ о неи .
ꙇ пристѫпь вьздвиже ѭ емъ за рѫкѫ . ꙇ остави ѭ абие ог҄нь .
ꙇ слꙋжааше имъ .
поздѣ же бꙑвъшю . егда захождаше слъньце .
приношаахѫ къ немꙋ вьсѧ недѫжънꙑѩ и бѣсънꙑѩ .
ꙇ бѣ весь градъ събьраль сѧ къ двъремъ .
Ꙇ исцѣли мъногꙑ недѫжънꙑ ꙇмѫштѧ различънꙑ ѩѕѧ .
ꙇ бѣсꙑ мъногꙑ ꙇзгъна . ꙇ не оставлѣше г꙯лати бѣсъ .
ѣко видѣахѫ и ⁘
Ꙇ ютро пробрѣзгꙋ ѕѣло . въставъ изиде и꙯сь
и иде въ пꙋсто мѣсто . ꙇ тꙋ молитвѫ дѣаше .
ꙇ гънашѧ и симонъ и иже бѣахѫ съ нимь .
ꙇ обрѣтъше и г꙯лашѧ емꙋ . ѣко вьси иштѫтъ тебе .
ꙇ г꙯ла имъ идѣмъ въ ближьнѧѩ вьси и градꙑ .
да и тꙋ проповѣмь . на се бо изидъ .
ꙇ бѣ проповѣдаѩ на сънъмиштихъ ихъ . въ въсеи галилеи .
ꙇ бѣсꙑ изгонѧ . ⁘
Ꙇ приде къ немꙋ прокаженъ молѧ и . ꙇ на колѣнꙋ падаѩ и г꙯лѧ емꙋ .
ѣко аште хоштеши можеши мѧ иштистити .
ꙇ꙯с же м꙯илосрдовавъ простеръ рѫкѫ коснѫ и .
ꙇ г꙯ла емꙋ хощѫ иштисти сѧ .
ꙇ рекъшю емꙋ . абие отиде проказа отъ него . ꙇ чистъ бꙑстъ .
ꙇ запрѣщь емꙋ абие изгъна и꙼ .
ꙇ г꙯ла емꙋ блюди сѧ никомꙋже ничесоже не рьци .
нъ шедъ покажи сѧ архиереови . и принеси за очиштение твое .
еже повелѣ моси въ съвѣдѣние имъ ⁘
онъ же ишедъ начѧтъ проповѣдати мъного . ꙇ проносити слово .
ѣко к томꙋ не можааше ѣвѣ въ градъ вьнити . нъ вьнѣ въ пꙋстѣхъ
мѣстѣхъ бѣ . ꙇ прихождахѫ къ немꙋ отъ въсѫдѣ ⁘
Ꙇ вьниде пакꙑ и꙯съ въ каперънаꙋмъ по дьнехъ .
ꙇ слꙋхъ бꙑстъ ѣко бъ домꙋ естъ .
ꙇ абье събърашѧ сѧ мъноѕи . ѣко къ томꙋ не
вьмѣщаахѫ сѧ ни прѣдъ дверьми . ꙇ г꙯лаше имъ слово .
Ꙇ придѫ къ немꙋ носѧште ослабленъ жилами . носимъ четꙑрьми .
ꙇ не могѫште пристѫпити къ немꙋ за народъ .
отъкрꙑшѧ покровъ идеже бѣ . ꙇ прокопавъше съвѣсишѧ
одръ на немьже ослабленꙑ сълежааше .
видѣвъ же и꙯съ вѣрѫ ихъ . г꙯ла ослабленꙋмꙋ .
чѧдо отъпꙋштаѭтъ ти сѧ грѣси твои .
бѣхѫ же едини отъ кънижъ{нижъ}никъ тꙋ сѣдѧште .
ꙇ помꙑшлѣѭште въ сръдьцихъ своихъ .
что сь тако глаголетъ власфимиѩ . кто можетъ отъпꙋштати грѣхꙑ .
ткмо единъ б꙯ъ .
ꙇ абие разꙋмѣвъ и꙯съ д꙯хомь своимь .
ѣко тако ти помꙑшлѣѭтъ въ себѣ .
рече имъ . что тако помꙑшлѣате въ с꙯рдцихъ вашихъ .
что естъ ꙋдобѣе решти ослабленꙋмꙋ . отъпꙋштаѭтъ ти сѧ грѣси .
ли решти въстани и вьзъми одръ твои и ходи .
нъ да вѣсте ѣко власть с꙯нъ ◌꙯ч꙯лвчскꙑ .
отъпꙋштати на земи грѣхꙑ ꙇ г꙯ла ослабленꙋмꙋ .
тебѣ г꙯лѭ въстани и вьзьми одръ . твои и иди въ домъ твои
и въста абье и вьзѧтъ одръ . ꙇ изиде прѣдъ вьсѣми .
ѣко дивлѣахѫ сѧ вьси и славлѣхѫ б꙯а г꙯лѭште .
ѣко николиже тако видѣхомъ ⁘ кц꙯ ⁘
ꙇ изиде пакꙑ къ морю .
ꙇ весь народъ идѣаше къ{къ} немꙋ и ꙋчааше ѩ ⁘
ꙇ мимо грѧдꙑ и꙯съ видѣ левьꙉиѭ альфеова . сѣдѧшта на мꙑтьници .
и г꙯ла емꙋ по мьнѣ грѣди . ꙇ въставъ въ слѣдъ его иде .
ꙇ бꙑстъ {же} възлежѧштю емꙋ въ домꙋ его .
ꙇ мъноѕи мꙑтаре и грѣшъници възлежахѫ съ и꙯смь и съ ꙋченикꙑ его .
бѣахѫ бо мьноѕи . ꙇ по немь идѫ
и кънижъници фарисеи . видѣвъше и ѣдѫштъ съ мꙑтари и грѣшъникꙑ .
г꙯лаахѫ ꙋченикомъ его . что ѣко съ грѣшъникꙑ ѣстъ и пьетъ .
ꙇ слꙑшавъ и꙯съ г꙯ла имъ . не трѣбꙋѭтъ съдравии балиѩ нъ болѧщеи .
не придъ призъватъ праведьникъ .
нъ грѣшъникꙑ въ покаание ⁘ кц꙯ ⁘
ꙇ бѣахѫ ꙋченици иоанови . ꙇ фарисеи постѧще сѧ .
ꙇ придѫ и рѣшѧ емꙋ . по что ꙋченици иоанови и фарисеи постѧтъ сѧ .
а твои ꙋченици не постѧтъ сѧ .
ꙇ рече имъ и꙯съ . еда могѫтъ с꙯нве брачьнии постити сѧ .
доньдеже съ ни ми естъ женихъ . елико врѣмѧ съ собоѭ имѫтъ жениха .
не имѫтъ постити сѧ .
придѫтъ же дьнье . егда отъиметъ сѧ отъ нихъ женихъ .
ꙇ тъгда постѧтъ сѧ въ тꙑ дьни .
ꙇ никтоже приставлениѣ плата не бѣлена .
не приставлѣатъ ризѣ ветъсѣ . аште ли же ни възьметъ конецъ
отъ неѩ новое . отъ ветъхааго . ꙇ горьши дира бѫдетъ .
ꙇ никътоже не въливаатъ вина нова вь мѣхꙑ ветъхꙑ .
аще ли же ни просадитъ вино ново . ꙇ вино пролѣетъ сѧ .
ꙇ мѣси погꙑбнѫтъ . нъ вино новое въ мѣхꙑ новꙑ лиѣти ⁘
Ꙇ бꙑстъ мимо ходѧштю емꙋ и꙯сꙋ . въ соботꙑ сквозѣ сѣниѣ .
ꙇ начѧсѧ ꙋченици его пѫть творити въстръгаѭште класꙑ .
ꙇ фарисѣи г꙯лхѫ емꙋ . виждъ что творѧтъ въ соботꙑ егоже не достоитъ .
ꙇ тъ г꙯лаше имъ . нѣсте ли николиже чьли .
что сътвори д꙯авдъ егда трѣбова .
ꙇ възалъка самъ и иже бѣахѫ съ нимъ .
како въниде въ храмъ б꙯жии . при авиатари архиереи .
ꙇ хлѣбꙑ прѣдъложениѣ сънѣстъ . ꙇхъже не достоѣше ѣсти .
тькмо иереомъ . ꙇ дастъ и сѫштимъ съ нимъ .
ꙇ г꙯лше имъ собота ч꙯лка ради бꙑстъ . а не ч꙯лкъ соботꙑ ради .
тѣмь же г꙯ъ естъ с꙯нъ ч꙯лчскꙑ соботѣ ⁘
ꙇ вьніде пакꙑ вь съньмиште . ꙇ бѣ тꙋ ч꙯лвкъ сꙋхѫ рѫкѫ имꙑ .
ꙇ назираахѫ и . аще въ соботѫ исцѣлитъ і . да на нь възглаголѭтъ .
ꙇ г꙯ла ◌꙯ члкꙋ имѫштꙋмꙋ сꙋхѫ рѫкѫ стани по срѣдѣ
и г꙯ла имъ . достоитъ ли въ соботѫ добро творити ли зъло творити .
д꙯шѫ съпасти ли погꙋбити . они же млъчаахѫ . ꙇ
възърѣвъ на нѧ съ гнѣвомъ .
скръбѧ о окаменени с꙯рдца ихъ . г꙯ла ч꙯кꙋ .
простьри рѫкѫ твоѭ и простьрѣ . ꙇ ꙋтвръди сѧ рѫка
его цѣла ѣко и дрꙋгаѣ ⁘ кц꙯ ⁘
Ꙇ абие ишедъше фарисѣи съ іродиѣнꙑ .
съвѣтъ творѣхѫ на нь како и бѫ погꙋбили .
ꙇ꙯҅съ же отиде съ ꙋченикꙑ своими къ морю .
ꙇ мъногъ народъ отъ галилеѩ по немь иде . ꙇ отъ июдеѩ .
ꙇ отъ и꙯лма . ꙇ отъ идꙋмѣѩ . ꙇ съ оного полꙋ иоръдана .
ꙇ сѫштеи о тѵрѣ и сидонѣ . мъого мъножъство .
слꙑшавъше елико творѣше придѫ къ немꙋ .
ꙇ рече ꙋченикомъ своимъ . да естъ при немъ ладиица народа ради .
да не сътѫжаѭтъ емꙋ .
многꙑ бо исцѣли . ѣко нападахѫ емь хотѧште прикоснѫти сѧ емь .
елико имѣахѫ ранꙑ .
ꙇ егда видѣахѫ и д꙯си нечистии припадаахѫ къ немꙋ .
ꙇ въпиѣхѫ г꙯лште ѣко тꙑ еси х꙯ъ с꙯нъ б꙯жии .
ꙇ мъного прѣштааше имъ . да не авѣ творѧтъ его .
Ꙇ вьзиде на горѫ и призъва ѩже самъ хотѣ . ꙇ идѫ къ немꙋ .
ꙇ сътвори дъва на десѧте да бѫдѫтъ съ нимь .
ꙇ да посꙑлаатъ ѩ проповѣдати .
ꙇ имѣти область цѣлити недѫгꙑ и изгонити бѣсꙑ .
ꙇ нарече имѧ симонꙋ петръ .
и иѣкова зеведеова . ꙇ иоана братра иѣковлѣ . ꙇ нарече има именѣ .
воаниръꙉесъ . еже естъ с꙯на громова .
ꙇ аньдрѣѭ и филипа . ꙇ вартоломѣа . ꙇ матътеа . ꙇ томѫ .
ꙇ иѣкова алф҄еова . ꙇ тадеа и симона . кананѣа .
ꙇ юдѫ искариотъскааго . ꙇже и прѣдастꙑ и . ꙇ придѫ въ домъ .
ꙇ събърашѧ сѧ пакꙑ народи . ѣко не мощи имъ ни хлѣба сънѣсти .
ꙇ слꙑшавъше иже бѣахѫ ꙋ него . ꙇзидѫ ѩти и .
г꙯лахѫ бо ѣко неистовъ естъ .
ꙇ кънижъници низъшедъшеи отъ и꙯ерлма . г꙯лхѫ ѣко вельѕѣволъ иматъ.
ꙇ ѣко о кьнѧзи бѣсъ изгонитъ бѣсꙑ .
ꙇ призъвавъ ѩ въ притъчахъ г꙯лаше къ нимъ .
како можетъ сотона сотонѫ изгонити .
ꙇ аште ц꙯срство на сѧ раздѣлитъ сѧ . не можетъ стати цѣсарьство то .
ꙇ аште домъ на сѧ раздѣлитъ сѧ . не можетъ стати домотъ .
ꙇ аште сотона въста самъ на сѧ и раздѣли сѧ .
не можетъ стати . нъ коньчинѫ иматъ .
никтоже не можетъ съсѫдъ крѣпъкааго въшедъ въ домъ его расхꙑтити .
аште не прѣжде крѣпъкааго съвѧжетъ .
ꙇ тъгда домъ его расхꙑтитъ . ⁘
а҅минь г꙯лѭ вамъ ѣко вьсѣ отъпꙋстѧтъ сѧ с꙯нмъ ч꙯лвѣчъскомъ .
съгрѣшениѣ и власфимиѩ҅ . елико аще власфимисаѭтъ .
а иже власвимісаатъ на с꙯тꙑ д꙯хъ . не иматъ отъпꙋштениѣ въ вѣкъ .
нъ повиненъ естъ вѣчънꙋмꙋ сѫдꙋ .
зане г꙯лаахѫ ѣко д꙯хъ нечистъ иматъ .
Приде же мати его и братриѣ . ꙇ вьнѣ стоѩште посълашѧ къ немꙋ
глашаѭште и .
ꙇ сѣдѣаше о немь народъ . рѣшѧ же емꙋ се мати твоѣ и
братриѣ твоѣ и сестрꙑ твоѩ вьнѣ иштѫтъ тебе .
ꙇ отъвѣшта имъ г꙯лѧ кто естъ мати моѣ ли братрьѣ моѣ .
ꙇ съглѧдавъ стоѩштѧѩ окръсть его г꙯ла .
се мати моѣ и братриѣ моѣ .
ꙇже бо аште сътворитъ волѭ б꙯жиѭ̑ . съ братръ мои и сестра моѣ .
ꙇ мати естъ .
ꙇ пакꙑ начѧтъ при мори ꙋчити . ꙇ събъра сѧ къ немꙋ народъ мъногъ .
ѣко самъ вьлѣзъ въ корабь сѣдѣаше въ мори .
ꙇ вьсъ народъ бѣшѧ при мори на земи .
ꙇ ꙋчааше ѩ притъчами {ми} мъного . ꙇ г꙯лаше имъ въ ꙋчении своемь ⁘
слꙑшите ⁘ Се изиде сѣѩи сѣатъ .
ꙇ бꙑстъ егда сѣаше . ова падѫ на пѫти . ꙇ придѫ птицѧ и позобашѧ ѣ .
а дрꙋгое паде на каменьнѣемь . ꙇдеже не имѣ землѧ мъногꙑ .
ꙇ абье прозѧбе зане не имѣаше глѫбинꙑ земънꙑѩ҅ .
слъньцꙋ же въсиѣвъшю присвѧде . ꙇ зане не имѣше корениѣ ꙋсъше .
ꙇ дро[у]гое паде въ трънии . ꙇ вьзиде тръние и подави е҅ .
и плода не дастъ .
ꙇ дрꙋгое паде на земи добрѣ . ꙇ даѣше плодъ въсходѧ и растꙑ .
ꙇ приплоди ово три десѧти . ово м꙯ . ово съто .
ꙇ г꙯лаше . имѣѩи ꙋши слꙑшати да слꙑшитъ . ⁘
е҅гда же бꙑстъ единъ . въпросишѧ и иже бѣахѫ съ нимъ съ
обѣма на десѧте притъчѧ .
ꙇ г꙯лаше имъ вамъ естъ дано вѣдѣти таинаа ц꙯срствиѣ б꙯жиѣ .
Ѡнѣмъ же вънѣщънимь въ притъчахъ вьсѣ бꙑваѭ̑тъ .
да видѧще видѧтъ и не ꙋзьрѧтъ . ꙇ слꙑшѧште слꙑшѧтъ .
ꙇ не разꙋмѣваѭ̑тъ . еда когда обратѧтъ сѧ
и отъпꙋстѧтъ сѧ имъ грѣси .
ꙇ г꙯ла имъ не вѣсте ли притъчѧ сеѩ҅ .
ꙇ како вьсѧ притъчѧ разꙋмѣете .
сѣѩи слово сѣатъ .
си же сѫтъ ѣже на пѫти . ꙇдеже сѣетъ сѧ слово .
ꙇ егда слꙑшѧтъ . абие придетъ сотона .
ꙇ отъиметъ слово сѣное въ сръдьцихъ ихъ .
ꙇ си такожде сѫтъ . ꙇже на каменънꙑхъ сѣеми .
ꙇже егда слꙑшѧтъ слово . абие съ радостиѭ приемлѭтъ е҅ .
ꙇ не имѫтъ корене вь себѣ . нъ врѣменьни сѫтъ .
по томь же бꙑвъши печали ли гонению҅ словесе ради .
абие съблажнѣѭтъ сѧ .
а син сѫтъ сѣанин въ трънии . слꙑшѧштеи слово
и печали вѣка сего . ꙇ лесть богатьствие и о
прочиихъ похоти въходѧштѧ . подавлѣѭтъ слово . ꙇ бес плода бꙑваатъ .
а си сѫтъ сѣанни на добрѣ земи . ꙇже слъшѧтъ слово и приемлѭтъ е .
ꙇ плодѧтъ сѧ . на три десѧти и шесть десѧтъ и съто .
Ꙇ г꙯лаше имъ . еда приходитъ свѣтильникъ .
да подъ спѫдомъ положенъ бѫдетъ. ли подъ одромъ .
не да ли на свѣштъникъ въз{л}ложѧтꙑ и .
нѣстъ бо ничътоже таино еже не авитъ сѧ . ни бꙑстъ потаено .
нъ да придетъ въ авление .
ꙇже иматъ ꙋши слꙑшати да слꙑшитъ .
ꙇ г꙯лаше имъ . блюдѣте сѧ чъто слꙑшите .
вь нюже мѣрѫ мѣрите намѣритъ сѧ вамъ.
ꙇ приложитъ сѧ вамъ слꙑшѧштиимъ .
Ꙇже бо аште иматъ дастъ сѧ емꙋ . а ꙇже не иматъ .
ꙇ еже иматъ отъиметъ сѧ отъ него .
ꙇ г꙯лаше тако естъ цѣсарествие б꙯жие .
ѣкоже ч꙯лкъ въмѣтаатъ сѣмѧ вь землѭ .
ꙇ съпитъ . ꙇ въстаатъ ношть и дьнь .
ꙇ сѣмѧ прозѧбаатъ . ꙇ растетъ ѣкоже не вѣстъ онъ .
о себѣ бо землѣ плодитъ сѧ . прѣжде трѣвѫ по томь же класъ .
по томъ же и пьшеницѫ въ класѣ .
егда же созърѣатъ плодъ . абие посълетъ сръпъ .
ѣко настоитъ жѧтва ⁘
Ꙇ г꙯лше чесомꙋ ꙋподобимъ ц꙯срствие б꙯жие .
ли коеи притъчи . приложимъ е
ѣко горюшънѣ зрънѣ . еже егда въсѣно бѫдетъ въ землѭ .
мьне вьсѣхъ сѣ{???ъ} менъ земънꙑхъ .
ꙇ егда вьсѣно бѫдетъ въздрастетъ . ꙇ бѫдетъ боле вьсѣхъ зелии .
и творитъ вѣтви велиѩ . ѣко мошти подъ сѣниѭ̑
его птица{ца}мъ н꙯бскꙑимъ витати .
ꙇ тацѣми притъчами мъноѕѣми г꙯лше имъ слово .
ѣкоже можаахѫ слꙑшати .
бес притъчѧ же не г꙯лаше имъ .
единъ же съказаше ꙋченикомъ своꙇмъ вьсѣ ⁘
Ꙇ г꙯ла имъ въ тъ день вечерꙋ бꙑвъшꙋ . прѣидѣмъ на онъ полъ .
ꙇ отъпꙋштьше народъ . поѩсѧ и ѣкоже бѣ въ ладии .
ꙇ инꙑ же ладиѩ бѣахѫ съ нимь .
ꙇ бꙑстъ бꙋрѣ вѣтръна велиѣ .
влънꙑ же вьливахѫ сѧ въ ладиѭ . ѣко юже погрѧзнѫти хотѣаше .
ꙇ бѣ самъ на кръмѣ на възглавьници съпѧ . ꙇ възбꙋдишѧ и .
ꙇ г꙯лашѧ емꙋ ꙋчителю . не родиши ли ѣко погꙑблемь .
ꙇ въставъ запрѣти вѣтрꙋ . ꙇ рече морю мльчи и ꙋстани .
и ꙋлеже вѣтръ и бꙑстъ тишина велиѣ .
ꙇ҅ рече имъ чъто тако страшиви есте . како не имете вѣрꙑ .
ꙇ възбоѣшѧ сѧ страхомь велиемь . ꙇ г꙯лахѫ дрꙋгъ къ дрꙋгꙋ .
къто ꙋбо естъ сь . ѣко и вѣтри и море послꙋшаѭтъ его .
ꙇ придѫ на онъ полъ морѣ . въ странѫ гадаринскѫ ⁘
Ꙇ излѣзъшꙋ емꙋ ис кораблѣ . абие сърѣте и отъ гробъ ч꙯къ .
нечистомъ д꙯хмъ .
ꙇже жилиште имѣаше въ гробѣхъ . ꙇ ни желѣзномъ ѫжемь
его никтоже не можааше съвѧзати .
зане мъногꙑ кратꙑ пѫтꙑ и ѫжи желѣзнꙑ съвѧ[за]нѫ сѫщю .
прѣтръзаахѫ сѧ отъ него . ѫжа желѣзна и пѫта съкрꙋшаахѫ сѧ .
ꙇ никтоже его не можааше ꙋмѫчити .
и вꙑ инѫ день и ношть . въ гробѣхъ и въ горахъ бѣ .
вьпиѩ и тлъкꙑ сѧ камениемь .
ꙋзьрѣвъ же и꙯са из далече . тече и поклони сѧ емꙋ .
ꙇ възъпивъ гласомъ велиемь г꙯ла . что мьнѣ и тебѣ и꙯се с꙯не б꙯а
вꙑшънѣаго . заклинаѭ тѧ б꙯мъ не мѫчи мене .
г꙯ла емꙋ изиди д꙯ше нечистꙑи отъ ч꙯лвка .
ꙇ въпрашаше и како ти естъ і҅мѧ . ꙇ г꙯ла емꙋ леꙉеонъ мьнѣ естъ и҅мѧ .
ѣко мъноѕи есмъ .
ꙇ молѣше и мъного . да не посълетъ ихъ кромѣ странꙑ .
бѣ же тꙋ стадо свино пасомо велие при горѣ .
ꙇ молишѧ и вьси бѣси г꙯лѭште .
посъли нꙑ вь свиниѩ да вь нѧ вьнидемь .
ꙇ абие повелѣ имъ и꙯съ . ꙇ ишедъше д꙯си нечистии .
вьнидѫ вь свиниѩ . ꙇ ꙋстръми сѧ стадо по брѣгꙋ въ море .
бѣ же ихъ ѣко дъвѣ тꙑсѫшти . ꙇ ꙋтапаахѫ въ мори .
ꙇ пасѫшти {сви}свиниѩ бѣжашѧ . ꙇ вьзвѣстишѧ въ градѣ
и на селѣхъ . ꙇ придѫ видѣтъ что естъ бꙑвъшее .
придѫ къ и꙯сви и видѣшѧ бѣсъновавъшааго сѧ . сѣдѧща обльчена .
ꙇ съмꙑслѧшта имѣвъшааго леꙉеонъ . ꙇ ꙋбоѣшѧ сѧ
и повѣдѣшѧ имъ видѣвъшеи . како бꙑстъ бѣсънꙋемꙋ . ꙇ о свиниѣхъ .
ꙇ начѧсѧ {сѧ} молити и . отити отъ прѣдѣлъ ихъ .
ꙇ въходѧштю емꙋ въ ладиицѫ . молѣаше и бѣсъновавꙑ сѧ .
да би съ нимь бꙑлъ .
ꙇ꙯съ же не дастъ емꙋ . нъ г꙯ла емꙋ иди въ домъ твои къ твоимъ .
ꙇ вьзвѣсти имь . елико ти г꙯ъ сътвори и помилова тѧ .
ꙇ иде и начѧтъ проповѣдати въ декаполи елико сътвори емꙋ и꙯съ .
ꙇ вьси дивлѣахѫ сѧ .
ꙇ прѣѣвъшю и꙯сви въ кораби пакꙑ на онъ полъ .
събъра сѧ народъ мъногъ о немь . ꙇ бѣ при мори .
ꙇ се приде единъ отъ архисꙋнагогъ . ꙇменемь иаирь .
ꙇ видѣвъ і паде на ногꙋ его .
ꙇ молѣше и мъного г꙯лѧ . ѣко дъшти моѣ на коньчинѣ естъ .
да пришедъ възложи на нѭ рѫцѣ . да с꙯псна бѫдетъ и оживетъ .
ꙇ иде съ нимь . ꙇ по немь идѣаше народъ мъногъ . ꙇ ꙋгнѣтаахѫ и .
ꙇ жена едина сѫшти въ точении кръве лѣтъ дьвѣ на [де]сѧте .
ꙇ много пострадавъши отъ мъногъ балии . ꙇ иждивъши вьсе свое .
ꙇ ни единоѩ польѕѧ обрѣтъши . нъ паче въ горе пришьдъши .
слꙑшавъши о и꙯сѣ . пришедъши въ народѣ .
съ зади прикосно сѧ ризѣ его .
г꙯лаше бо . ѣко аште прикоснѫ сѧ понѣ{нѣ}
ризѣ {е}его с꙯псна бѫдѫ .
ꙇ абие исѧкнѫ источьникъ кръве еѩ .
ꙇ разꙋмѣ тѣломъ ѣко цѣлѣатъ отъ ранꙑ .
ꙇ абье и꙯съ оштюшть вь себѣ силѫ ишедъшѫ отъ него .
обраштъ сѧ вь народѣ г꙯лаше . кто прикоснѫ сѧ ризахъ моихъ .
ꙇ г꙯лашѧ емꙋ ꙋченици его . видиши народъ ꙋгнѣтаѭштъ тѧ .
ꙇ г꙯леши къто сѧ прикоснѫ сѧ мънѣ .
ꙇ озирааше сѧ видѣти сътворьшѫѭ се ⁘
Жена же ꙋбоѣвъши сѧ и трепещѫшти . вѣдѫщи еже бꙑстъ еи .
приде и припаде къ немꙋ . ꙇ рече емꙋ въсѫ истинѫ .
и꙯съ же рече еи дъшти вѣра твоѣ с꙯пстѧ иди съ миромъ .
ꙇ бѫди цѣла отъ ранꙑ твоеѩ҅ .
Ꙇ еште г꙯лѭштꙋ емꙋ придѫ отъ архисѵнагога г꙯лѭште .
ѣко дъшти твоѣ ꙋмьрѣтъ что движеши ꙋчителѣ .
ꙇ꙯съ же абие слꙑшавъ . слово г꙯лемое .
г꙯ла архисѵнагогови не бои сѧ . тъкмо вѣрꙋи .
ꙇ не остави ити по себѣ ни единого же .
тъкмо петра и иѣкова . ꙇ иоана братра иѣковлѣ .
ꙇ приде въ домъ архисѵнагоговъ . ꙇ видѣ мльвѫ и плачѫштѧ сѧ .
ꙇ кричѧштѧ мъного .
ꙇ въшедъ г꙯ла имъ . чьто млъвите и плачете сѧ .
отроковица нѣстъ ꙋмръла нъ съпитъ .
ꙇ рѫгаахѫ [сѧ] емꙋ . онъ же изгънавъ вьсѧ . поѩтъ о꙯тца отроковицѧ
и матерь . ꙇ иже бѣшѧ съ нимь . ꙇ вьниде идеже бѣ отрочѧ лежѧ .
ꙇ емъ за рѫкѫ отроковицѫ г꙯ла еи . талитакꙋмъ .
еже естъ съказаемое . дѣвице тебѣ г꙯лѭ въстани .
ꙇ абие въста дѣвица и хождааше . бѣ бо лѣтома дъвѣма на десѧте .
ꙇ ꙋжаснѫшѧ сѧ ꙋжасомь велиемь .
ꙇ запрѣти имъ мъного да никтоже не ꙋвѣстъ сего .
ꙇ рече дати еи ѣсти ⁘
Ꙇ изиде отъ тѫдꙋ . ꙇ приде въ отечьствие свое .
ꙇ по немь идѫ ꙋченици его .
ꙇ бꙑвъши соботѣ . начѧтъ на сьнмишти ꙋчити .
ꙇ мънози слꙑшавъше дивлѣхѫ сѧ г꙯лѭще . отъ кѫдꙋ се естъ семꙋ .
ꙇ что прѣмѫдрость данаѣ емꙋ . ꙇ силꙑ таковꙑ рѫкама его бꙑваѭтъ .
не сь ли естъ тектонъ с꙯нъ мариинъ . братръ же иѣковꙋ и оси и юдѣ
и симонꙋ . не и ли сестрꙑ его сѫтъ ꙋ насъ сьде .
ꙇ съблажнаахѫ сѧ о немь . ⁘
Г꙯лааше же имъ и꙯съ ѣко нѣстъ пророкъ бечьсти .
тъкъмо въ своемь отьчьствии и въ рождении и въ домꙋ своемь
не можааше тꙋ ни единоѩ силꙑ сътворити . тъкмо на мало
недѫжьникъ рѫцѣ възложь исцѣли .
ꙇ диви сѧ за невѣръство ихъ . ꙇ объхождаше градъцѧ ꙋчѧ ⁘
Ꙇ призъвавъ оба на десѧте и начѧтъ ѩ сълати дъва нъ дъва .
ꙇ дааше имъ власть на д꙯сѣхъ нечистꙑхъ .
ꙇ запрѣти имъ . да ничьсоже не вьземлѭтъ на пѫть .
тъкмо жезлъ единъ . ни пирꙑ ни хлѣба ни при поѣсѣ мѣди .
нъ обꙋвенꙑ въ сандалиѩ . ꙇ не облачити сѧ вь дъвѣ ризѣ .
ꙇ҅ г꙯лаше имъ идеже колижъдо вънидете въ домъ . тꙋ прѣбꙑваите
доньдеже изидете отъ тѫдѣ .
ꙇ елико аште не приимѫтъ васъ . ни послꙋшаѭтъ васъ .
ꙇсходѧште отъ тѫдѫ отътрѧсѣте прахъ иже естъ подъ
ногами вашими въ съвѣдѣтельство имъ .
а҅минь г꙯лѭ вамъ отърадьнѣе бѫдетъ содомомъ ли гоморѣнемь .
вь день сѫдънꙑи . неже градꙋ томꙋ .
ꙇ ишедъше проповѣдаахѫ да покаѭтъ сѧ .
ꙇ бѣсꙑ мъногꙑ изгонѣахѫ . ꙇ мазаахѫ олеемъ мъногꙑ
недѫжънꙑ и исцѣлѣахѫ ⁘
Ꙇ ꙋслꙑшавъ ц꙯сръ иродъ слꙋхъ и꙯свъ . ѣвѣ бꙑстъ имѧ его .
ꙇ г꙯лаше ѣко иоанъ кръстѧи въста отъ мрътвꙑхъ .
ꙇ сега ради силꙑ дѣѭтъ сѧ о немъ .
ꙇни же г꙯лахѫ ѣко илиѣ естъ . ѣко единъ отъ п꙯ркъ .
слꙑшавъ же иродъ рече . ѣко егоже азъ ꙋсѣкнѫхъ иоана сь естъ .
тъ въста отъ мрътвꙑхъ .
Тъ бо иродъ посълавъ ѩтъ иоана . ꙇ съвѧза и въ темьници .
ꙇродиѣдꙑ ради женꙑ филипа братра своего . ѣко ожени сѧ еѭ .
г꙯лаше бо иоанъ иродови . не достоитъ тебѣ имѣти
женꙑ филипа братра своего .
ꙇродиѣ же гнѣвааше сѧ на нь . ꙇ хотѣаше и ꙋбити и не можааше .
ꙇродъ бо боѣаше сѧ иоана . вѣдꙑ и мѫжа праведъна и с꙯та .
и хранѣаше и . ꙇ послꙋшаѩ его мъного творѣше .
ꙇ въ сласть его послꙋшааше .
ꙇ приклꙋчьшю сѧ дьни потрѣбънꙋ . егда иродъ рождъствꙋ своемꙋ
вечерѭ творѣаше кънѧѕемъ своимъ и тꙑсѫштьникомъ .
ꙇ старѣишинамъ галилеискамъ .
и въшедъши дъштери еѩ иродиѣдѣ . ꙇ плѧсавъши и ꙋгождъши иродови .
ꙇ възлежѧштиимъ съ нимъ . рече ц꙯срь дѣвици проси ꙋ мене емꙋже
аште хощеши и дамъ ти .
ꙇ клѧтъ сѧ еи . ѣко егоже аште просиши дамь ти .
до полъ ◌꙯ц꙯срствиѣ моего .
она же ишедъши рече къ матери своеи . чесо прошѫ .
она же рече главꙑ иоана к꙯рстителѣ .
ꙇ въшедъши абие съ тъштаниемь къ ц꙯срю .
проси г꙯лѭшти хощѫ да даси ми .
отъ него на блюдѣ главѫ иоана крьстителѣ .
ꙇ прискръбенъ бꙑстъ ц꙯срь за клѧтвꙑ . и възлежѧщиихъ съ нимъ .
не въсхотѣ отърещи сѧ еи .
ꙇ абие посълавъ ц꙯срь конна . повелѣ принести главѫ е[го]
онъ же шедъ ꙋсѣкнѫ и вь{вь} тем[ь]ници .
ꙇ принесе главѫ его на мисѣ и дастъ ѭ дѣвици .
ꙇ дѣвица дастъ ѭ матери своеи .
и слꙑшавъше ꙋченици его . вьзѧсѧ трꙋпъ его и положишѧ и въ гробѣ .
и събърашѧ сѧ а꙯пли къ и꙯сꙋ . ꙇ вьзвѣстишѧ емꙋ вьсѣ елико
сътворишѧ и елико наꙋчишѧ .
ꙇ҅ рече имъ придѣте вꙑ сами въ пꙋсто мѣсто едини .
ꙇ почиите мало . б{ѣ}ѣахѫ бо приходѧштии . ꙇ оходѧштеи мъноѕи .
ꙇ не бѣ имъ коли понѣ ѣсти .
ꙇ идѫ въ пꙋсто мѣсто кораблемь едини .
и видѣшѧ ѩ идѫштѧ . ꙇ познашѧ ѩ мъноѕи .
ꙇ пѣши отъ вьсѣхъ градъ притѣшѧ тамо . и варишѧ ѩ .
и шедъ и꙯съ видѣ народъ мъногъ . ꙇ мили емꙋ бꙑшѧ .
зане бѣхѫ ѣко овъцѧ не имѫштѧ пастꙑрѣ . ꙇ начѧтъ ꙋчити ѩ мъного .
ꙇ ꙋже часꙋ мъногꙋ минѫвъшꙋ ⁘ Пристѫпьше къ немꙋ ꙋченици
его г꙯лашѧ . ѣко пꙋсто естъ мѣсто . ꙇ юже година минѫ .
отъпꙋсти ѩ да шедъше въ окръстьниихъ селѣхъ .
ꙇ вьсехъ кꙋпѧтъ себѣ . хлѣбꙑ . не имѫтъ бо чесо ѣсти .
онъ же отъвѣштавъ рече имъ . дадите имь вꙑ ѣсти .
ꙇ г꙯лашѧ емꙋ . да шедъше кꙋпимъ дъвѣма сътома пѣнѧѕъ хлѣбꙑ .
ꙇ дамь имъ ѣсти .
онъ же г꙯ла имъ . колико имате хлѣбъ . ꙇдѣте и видите .
ꙇ ꙋвѣдѣвъше г꙯лашѧ . пѧть хлѣбъ и дъвѣ рꙑбѣ .
ꙇ повелѣ имъ посадити вьсѧ народꙑ ???????? на сподꙑ на трѣвѣ
зеленѣ .
ꙇ вьзлегѫ на лѣхꙑ на лѣхꙑ по сътꙋ и по пѧти десѧтъ .
и приемъ пѧть хлѣбъ и дъвѣ рꙑбѣ . възьрѣвъ на н꙯бо б꙯лгслви .
ꙇ прѣломи хлѣбꙑ . ꙇ даѣше ꙋченикомъ своимъ . да полагаѭтъ
прѣдъ ними . ꙇ обѣ рꙑбѣ раздѣли вьсѣмъ .
ꙇ ѣшѧ вьси и насꙑтишѧ сѧ .
ꙇ вьзѧсѧ ꙋкрꙋхъ дъва на десѧте коша исплънь и отъ рꙑбꙋ .
ѣдъшихъ же бѣ хлѣбꙑ . пѧть тꙑсѫшть мѫжь .
ꙇ абие ꙋбѣди ꙋченикꙑ своѩ вънити въ корабь. ꙇ варити
и на ономъ полꙋ къ видъсаидѣ . доньдеже самь отъпꙋститъ народꙑ .
ꙇ отърекъ сѧ имъ иде въ горѫ помолитъ сѧ ⁘
Ꙇ вечерꙋ бꙑвъшю . бѣ корабъ по срѣдѣ морѣ .
а сь единъ на земи .
ꙇ видѣвъ ѩ страждѫштѧ въ гребении . бѣ бо противенъ вѣтръ имъ .
ꙇ при четврътѣи стражи ноштънѣи . приде къ нимъ по морю ходѧ .
ꙇ хотѣ ѩ минѫти .
они же видѣвъше и по морю ходѧштъ . непьштевашѧ призракъ бꙑти .
ꙇ възъвашѧ
вьси бо видѣшѧ и и вьзмѧшѧ сѧ . онъ же абие г꙯ла съ ними
и рече имъ . дръзаите азъ есмъ не боите сѧ .
ꙇ вьниде къ нимъ вь корабь . ꙇ ꙋлеже вѣтръ .
ꙇ ѕѣло излиха въ себѣ дивлѣахѫ сѧ и ꙋжасаахѫ сѧ .
не разꙋмѣшѧ бо о хлѣбѣхъ . нъ бѣ сръдъце ихъ окаменено .
ꙇ прѣѣвъше придѫ на з꙯емлѭ ꙉенисаретъскѫ и присташѧ ⁘
Ꙇшедъшемъ же имъ ис кораблѣ абие познашѧ и .
ꙇ прѣтѣшѧ въсѫ странѫ тѫ . ꙇ начѧсѧ приносити на одрѣхъ болѧщѧѩ .
ꙇдеже слꙑшаахѫ и ѣко тꙋ естъ .
ꙇ ѣможе колижъдо въхождааше . вь вьси ли въ градꙑ ли въ села .
на распѫтихъ полагаахѫ недѫжънꙑѩ . ꙇ молѣахѫ и .
да понѣ вьскрилин ризꙑ его прикоснѫтъ сѧ .
ꙇ елико аште прикасахѫ сѧ емь сънасени бꙑваахѫ .
ꙇ събърашѧ сѧ къ немꙋ фарисеи . и едини отъ кънижъникъ пришедъше
отъ и꙯ерꙋслма .
ꙇ҅ видѣвъше единꙑ отъ ꙋченикъ его . нечистама рѫкама .
си рѣчь не ꙋмьвенама ѣдѫштѧ хлѣбꙑ зазьрѣахѫ .
фарисеи бо и вьси июдеи . аште не ꙋмꙑѭтъ рѫкꙋ търѫште не ѣдѧтъ .
дръжѧще прѣдаание {е} старецъ .
и отъ кꙋплѧ аште не покѫпл҄ѭтъ сѧ не ѣдѧтъ .
ꙇ ина мънога сѫтъ ѣже приѩсѧ дръжати . крьштениѣ стькльницамъ и
чъваномъ . ꙇ котъломъ и одромъ ⁘
По томь же въпрашаахѫ и фарисѣи и кьнижьници . по чъто не ходѧтъ
ꙋченици твои по прѣдаанию старецъ .
нъ не ꙋмъвенама рѫкама ѣдѧтъ хлѣбъ .
онъ же отъвѣштавъ рече имъ ⁘
ѣко добрѣ прорече исаиѣ о васъ . лицемѣри . ѣкоже естъ псно .
сии людие ꙋстънами мѧ чътѫтъ .
а сръдьце ихъ кромѣ отъстоитъ отъ мене .
въ сꙋе же чътѫтъ мѧ . ꙋчѧще ꙋчениѣ заповѣдии члвѣческъ .
о҅ставьше бо заповѣдь б꙯жиѭ . дръжите прѣданиѣ ч꙯лвчска .
кръштениѣ чъваномъ и стькльницамъ .
ꙇ ина подобъна такова мънога {тво} творите .
Ꙇ г꙯лаше имъ добрѣ отъметаате сѧ заповѣди б꙯жиѩ҅ .
да прѣдание ваше съблюдете ⁘
Моси бо рече чьти отъца своего и матерь своѭ .
ꙇ иже зълословитъ отъца ли матерь съмрътьѭ̑ да ꙋмьретъ .
вꙑ же г꙯лте аште речетъ ч꙯лкъ отъцꙋ
ли матери корван :⁓ еже естъ даръ .
ꙇ еже аште отъ мене польѕевалъ еси .
ꙇ к томꙋ не оставлѣа[те] его . ничьсоже сътворити о꙯цю своемꙋ .
ли матери своеи .
прѣстѫпаѭште слово б꙯жие . прѣдааниемь вашимъ еже прѣдасте .
ꙇ подобъна такова мънога творите .
и призъвавъ вьсь народъ г꙯лааше имъ .
послꙋшаите мене вьси и разꙋмѣваите .
ничьтоже естъ еже отъ вьнѣѫдꙋ ч꙯лвка .
въходѧ во нь можетъ оскврънити и .
нъ ꙇ҅сходѧштаа из него та сѫтъ с꙯кврънѧштаа ч꙯лка .
Аще къто иматъ ꙋши слꙑшати да слꙑшитъ . ⁘
ꙇ҅ егда вьниде въ домъ отъ народа .
въпрашаахѫ и ꙋченици его о притъчи .
ꙇ г꙯ла имъ . тако ли и вꙑ не разꙋмиви есте . не разꙋмѣате ли ѣко
вьсѣко еже из вънꙋ въходитъ въ ч꙯лвка . не можетъ его оскврънити .
ѣко не въходитъ емꙋ въ сръдце нъ въ чрѣво
и сквозѣ афедронъ исходитъ .
ꙇстрѣблѣѩ въсѣ брашъна .
г꙯лааше же ѣко исходѧштее отъ ч꙯лвка то скврънитъ ч꙯лвка .
ꙇз ꙋтрьѭдѫ бо отъ с꙯рдца ч꙯лвчка помꙑшлениѣ исходѧтъ .
прѣлюбодѣаниѣ любодѣаниѣ . ꙋбииства
татъбꙑ . обидъи лѫкавъство . льсть стꙋдодѣание . око лѫкавъно
власфимиѣ . гръдꙑни безꙋмье .
вьсѣ си зъла из ѫтрь исходѧтъ . ꙇ скврънѧтъ ч꙯лвка .
Ꙇ отъ тѫдꙋ въставъ иде въ прѣдѣлꙑ тѵрьскꙑ и сидоньскꙑ .
ꙇ въ домъ въшедъ . не хотѣаше да би и къто чюлъ .
ꙇ не може ꙋтаити сѧ ⁘
Слꙑшавъши бо жена о немь . еѩже дъшти имѣше д꙯хъ нечистъ .
Пришедъши припаде къ ногама его .
жена же бѣ поганꙑни . сѵрофоникиссанꙑни родомь .
ꙇ молѣаше и да ижденетъ бѣсъ из дъштере ѩ .
ꙇ꙯съ же рече и . остани да пръвѣе насꙑтѧтъ сѧ чѧда .
нѣстъ бо добро отѧти хлѣба чѧдомъ . ꙇ псомъ поврѣшти .
она же отъвѣштавъши рече емꙋ еи г꙯и .
ꙇбо и пси подъ трапезоѭ ѣдѧтъ отъ крꙋпицъ дѣтескъ .
ꙇ рече еи за слово се иди . ꙇ҅зиде бѣсъ из дъштере твоеѩ҅ .
ꙇ шедъши домови обрѣте отроковицѫ лежѧщѫ на одрѣ и бѣсъ ишедъшъ .
Ꙇ пакꙑ ишедъ и꙯съ . отъ прѣдѣлъ тѵръскъ и сѵдоньскъ .
приде на море галилеиско . междю прѣдѣлꙑ декапольскꙑ .
ꙇ привѣсѧ къ немꙋ глꙋха гѫгънива .
ꙇ молѣахѫ и да възложитъ на нь рѫкѫ .
ꙇ поемꙑ и единъ отъ народа . въложи пръстꙑ своѩ въ ꙋши его .
ꙇ плинѫвъ коснѫ и въ ѩ꙯зкъ .
ꙇ възърѣвъ на н꙯бо въздъхнѫ . ꙇ г꙯ла емꙋ еффꙿата .
еже естъ развръзи сѧ .
ꙇ абье разврѣсте сѧ слꙋха его . ꙇ раздрѣши сѧ ѫза ѩ꙯зка его .
ꙇ г꙯лаше чисто .
ꙇ запрѣти имъ да никомꙋже не повѣдѧтъ .
еликоже ꙇмъ тъ заповѣдаа҅ше . они паче излиха проповѣдаахѫ .
ꙇ прѣизлиха дивлѣахѫ сѧ г꙯лѭште . добрѣ вьсе творитъ .
{ꙇ} глꙋхꙑѩ творитъ слꙑшати . ꙇ нѣмꙑѩ г꙯лати ⁘ кц꙯ :⁘:
Въ тꙑ дьни пакꙑ мъногꙋ сѫштꙋ народꙋ . ꙇ не имѫштемъ чесо ѣсти .
призъвавъ ꙋченикꙑ своѩ и꙯съ . г꙯ла имъ .
милъ ми естъ народось . ѣко юже три дьни присѣдѧтъ мьнѣ .
ꙇ не имѫтъ чесо ѣсти .
ꙇ аште отъпꙋщѫ ѩ не ѣдъшѧ въ домꙑ своѩ . ослабѣѭ̑тъ на пѫти .
дрꙋѕии бо ихъ из далече сѫтъ пришъли .
ꙇ отъвѣшташѧ емꙋ ꙋченици его . отъ кѫдꙋ сьѩ можетъ къто [съде]
насꙑтити хлѣбъ на пꙋстꙑни .
ꙇ въпроси ѩ колико имате хлѣбъ . они же рѣшѧ седмь .
ꙇ повелѣ народꙋ възлешти на земи . ꙇ приемъ седмь тѫ хлѣбъ .
хвалѫ въздавъ прѣломи . ꙇ даѣше ꙋченикомъ своимъ
да прѣдълагаѭтъ . ꙇ положишѧ прѣдъ народомъ .
ꙇ имѣахѫ и рꙑбицъ мало . ꙇ тꙑ благословивъ рече .
прѣдъложите и тꙑ .
ѣсѧ же и насꙑтишѧ сѧ . ꙇ вьзѧсѧ избꙑтъкꙑ ꙋкрꙋхъ седмь кошъницъ .
бѣ же ѣдъшиихъ ѣко четꙑри тꙑсѫштѧ . ꙇ отъпꙋсти ѩ ⁘
Ꙇ абие вълѣзъ въ корабъ съ ꙋченикꙑ своими .
приде въ странꙑ далъманꙋтанъскꙑ .
ꙇ изидѫ фарисѣи и начѧсѧ сътѧзати сѧ съ нимь .
ꙇскѫште отъ него знамениѣ съ н꙯ебсе искѫшаѭште и .
ꙇ въздъхнѫвъ д꙯хомъ своимъ г꙯ла . чъто родось знамениѣ иштетъ .
аминь г꙯лѭ вамъ . аште дастъ сѧ родꙋ семꙋ знамение .
ꙇ оставь ѩ вьлѣзъ пакꙑ въ корабь иде на онъ полъ .
ꙇ забꙑшѧ вьзѧти хлѣбꙑ . ꙇ развѣ единого хлѣба не
имѣахѫ съ собоѭ въ корабли ⁘
Ꙇ прѣштааше имъ г꙯лѧ . видите блюдѣте сѧ отъ кваса фарисѣиска .
ꙇ отъ кваса иродова .
ꙇ помꙑшлѣахѫ дрꙋгъ къ дрꙋгꙋ г꙯лѭште . ѣко хлѣбъ не имамъ .
ꙇ разꙋмѣвъ и꙯съ г꙯ла имъ . что помꙑшлаате ѣко хлѣбъ не имате .
не ю ли чюете ни разꙋмѣете еште . окаменено ли имате с꙯рдце ваше .
очи имѫште не видите . ꙇ ꙋши имѫште не слꙑшите . ꙇ не помьните ли .
егда пѧть хлѣбъ прѣломихъ вь пѧть тꙑсѫщь .
ꙇ колико кошъ ꙋкрꙋхъ приѩсте . г꙯лашѧ емꙋ дъва на десѧте .
ꙇ егда седмь въ четꙑри тꙑсѫштѧ . колико кошъницъ
исплънениѣ ꙋкрꙋхъ вьзѧсте . они же рѣшѧ седмь .
ꙇ г꙯лааше имъ како не разꙋмѣсте ⁘
ꙇ҅ приде въ видъсаидѫ . ꙇ привѣсѧ къ немꙋ слѣпа .
ꙇ молѣахѫ и да и коснетъ .
ꙇ емъ за рѫкѫ слѣпааго . ꙇзведе и вьнъ ꙇз вьси . ꙇ плинѫ на
очи его и възложи рѫцѣ на нь . въпрашааше и аште чъто видитъ .
ꙇ вьзьрѣвъ г꙯лааше . зьрѭ чловѣкъи ѣко дрѣво виждѫ ходѧштѧ .
по томь же пакꙑ възложи рѫцѣ на очи его . ꙇ сътвори и прозьрѣти .
ꙇ ꙋтвори сѧ и ꙋзьрѣ вьсѧ свѣтъло .
ꙇ посъла и въ домъ его г꙯лѧ . ни вь ве{ве}сь вьниди .
ни повѣждъ никомꙋже вь вьси . ⁘
Ꙇзиде же и꙯съ и ꙋченици его . въ вьси кесариѩ филиповꙑ .
ꙇ на пѫти въпрашааше ꙋченикꙑ своѩ г꙯лѧ имъ .
кого мѧ г꙯лѭтъ ч꙯лвци бꙑти .
они же отъвѣшташѧ . ови иоана крстителѣ . ꙇ ини илиѭ .
а дрꙋѕии единого отъ п꙯ркъ .
ꙇ тъ г꙯ла имъ вꙑ же кого мѧ г꙯лте бꙑти . отъвѣштавъ же петръ
г꙯ла емꙋ . тꙑ еси х꙯ъ .
ꙇ запрѣти имъ да никомꙋже не г꙯лѭтъ о немъ .
ꙇ начѧтъ ꙋчити ѩ . ѣко подобаатъ с꙯нꙋ ч꙯лвчскꙋмꙋ .
мъного пострадати и искꙋшенꙋ бꙑти отъ старецъ и аръхиереи
и кънижъникъ и ꙋбьенꙋ бꙑти . ꙇ трети день вьскрьснѫти . ⁘ кц꙯
Ꙇ не обинꙋѩ сѧ слово глаголааше .
ꙇ приемъ і петръ начѧтъ прѣтити емꙋ .
онъ же обраштъ сѧ и възьрѣвъ на ꙋченикꙑ своѩ .
запрѣти петрови г꙯лѧ . ꙇди за мъноѭ сотоно .
ѣко не мꙑслиши ѣ сѫтъ б꙯жѣа . нъ ѣже сѫтъ чловѣчьскаа ⁘
ꙇ призъвавъ народꙑ съ ꙋченикꙑ своими рече имъ . ⁘
Ꙇже хоштетъ по мьнѣ ити да отъвръжетъ сѧ себе .
ꙇ вьзьметъ к꙯рстъ свои и грѧдетъ по мьнѣ
ꙇже бо аште хоштетъ д꙯шѫ сво[ѭ] с꙯псти погꙋбитъ ѭ̑ .
ꙇже бо аште погꙋбитъ д꙯шѫ своѭ мене ради и е꙯внꙉлиѣ тъ с꙯пстъ ѭ̑ .
каа бо польѕа естъ ч꙯лкꙋ аште приобрѧщетъ весь миръ .
ꙇ отъщетитъ д꙯шѫ своѭ̑ .
что бо дастъ ч꙯лвкъ ꙇзмѣнѫ на д꙯ши своеи .
ꙇже бо аште постꙑдитъ сѧ мене и моихъ словесъ .
въ родѣ семь прѣлюбодѣимъ и грѣшънѣемь .
ꙇ с꙯нъ ч꙯лвчскъ постꙑдитъ сѧ его . егда придетъ
въ славѣ о꙯тца своего . съ а꙯нꙉлꙑ с꙯тꙑими .
аминь г꙯лѭ вамъ . ѣко сѫтъ едини отъ съде стоѩштиихъ .
ꙇже не имѫтъ въкꙋсити съмръти . дондеже видѧтъ
ц꙯сртвие б꙯жие пришедъше{дъше}е вь силѣ ⁘ кц꙯ . ⁘
ꙇ по шести денъ поѩтъ и꙯съ . петра и иѣкова и иоана .
ꙇ вьзведе ѩ на горѫ вꙑсокѫ единꙑ . ꙇ прѣобрази сѧ прѣдъ ними .
ꙇ бꙑшѧ ризꙑ его льштѧштѧ сѧ бѣлꙑ ѕѣло ѣко снѣгъ .
ѣцѣхъ не може гнафеи на земи тако ꙋбѣлити .
ꙇ ѣви сѧ имъ илиѣ съ мосеемъ . ꙇ бѣашете г꙯лаголѭшта с꙯мъ .
ꙇ отъвѣштавъ петръ г꙯ла и꙯сви .
равь[ви] добро естъ намъ съде бꙑти . ꙇ сътворимъ три скиниѩ .
тебѣ единѫ и мосеові единѫ . ꙇ илии единѫ .
не вѣдѣаше бо что г꙯лтъ . пристрашъни бо бѣахѫ .
ꙇ бꙑстъ же облакъ осѣнѣѩ ѩ . и приде гласъ из облака .
сь естъ с꙯нъ мои вьзлюбленꙑ послꙋшаите его .
ꙇ вънезаапѫ вьзьрѣвъше никогоже не видѣшѧ .
тъкъмо нъ и꙯са единого съ собоѭ .
съходѧштемъ же имъ съ горꙑ . запрѣти имъ да никомꙋже не повѣдѧтъ
ѣже видѣшѧ . тъкмо егда с꙯нъ ч꙯лвчскꙑи въскръснетъ из мрътвꙑхъ .
ꙇ ꙋдръжашѧ слово вь себѣ . сътѧзаѭште сѧ что естъ еже из
мрътвꙑхъ въскръснѫти .
и въпрашаахѫ и г꙯лѭште ѣкоже г꙯лѭтъ кънижьници .
ѣко илии подобаатъ прѣжде прити .
онъ же отъвѣштавъ рече имъ . ꙇлиѣ ꙋбо пришедъ
прѣжде ꙋстроитъ вьсѣ. ꙇ како естъ писано о с꙯нѣ чловѣчьсцѣемь .
да мъного постраждетъ и ꙋничьжѧтъ і .
нъ г꙯лѭ вамъ ѣко илиѣ приде . и сътворишѧ емꙋ елико хотѣшѧ .
ѣкоже естъ писано о немь .
ꙇ пришедъ къ ꙋченикомъ . видѣ народъ мъногъ о нихъ .
ꙇ кънижьникꙑ сътѧзаѭштѧ сѧ съ ними .
ꙇ абье вьсь народъ видѣвъше и ꙋжасѫ сѧ .
и пририштѫште цѣловаахѫ и .
ꙇ въпроси кънижъникꙑ . чъто сътѧѕаате сѧ вь себѣ .
ꙇ отъвѣштавъ единъ отъ народа рече .
ꙋчителю привѣсъ с꙯нъ мои къ тебѣ . ꙇмѫштъ д꙯хъ нѣмъ .
ꙇ иже аште колижъдо иметъ і . разбиваатъ і и пѣнꙑ тѣштитъ .
ꙇ скрьжьштетъ зѫбꙑ своими . и оцѣпѣнѣатъ .
ꙇ рѣхъ ꙋченикомъ твоимъ . да ижденѫтъ і и не възмогѫ .
онъ же отъвѣштавъ емꙋ г꙯ла ⁘ ѡ҅ роде невѣрънь
доколѣ въ васъ бѫдѫ . доколѣ тръплѭ вꙑ . принесѣте и къ мънѣ
и принѣсѧ и къ немꙋ . ꙇ видѣвъ і д꙯хъ абие сътрѧсе и .
ꙇ падъ на земи валѣаше сѧ пѣнꙑ тѣштѧ .
ꙇ҅ въпроси и꙯съ о꙯тца его . колико лѣтъ естъ одънелиже
се бꙑстъ емꙋ . онъ же рече из отрочинꙑ .
и мъножицеѭ ꙇ въ огнь въвръже . ꙇ въ водѫ да и би погꙋбилъ .
нъ аште что можеши помози н[а]мъ . милосрдовавъ о насъ .
ꙇ꙯с же рече емꙋ . еже аште можеши вѣровати .
вьсѣ възможъна вѣрꙋѭштюмꙋ .
ꙇ абие възъпивъ отецъ отрочѧте съ слъзами г꙯лааше .
вѣрꙋѭ г꙯и помози моемꙋ невѣрьствию҅ .
видѣвъ же и꙯съ ѣко съриштетъ сѧ народъ . запрѣти д꙯хꙋ нечистꙋ{ꙋ}мꙋ
г꙯лѧ емꙋ . нѣмꙑ ꙇ глꙋхꙑ д꙯ше . азъ ти велѭ изити из него .
ꙇ к томꙋ не вьниди вь нь .
ꙇ възъпивъ и мъного прѫжавъ сѧ изиде . ꙇ бꙑстъ ѣко мрътвъ .
ѣко мънози г꙯лаахѫ ѣко ꙋмьрѣтъ .
ꙇ꙯с же е҅мъ і за рѫкѫ въздвиже ꙇ въста .
ꙇ въшедъшю емꙋ въ домъ . ꙋченици его въпрашахѫ и единого .
ѣко мꙑ не възмогомъ изгънати его .
ꙇ рече имъ . тъ родъ ничимъже не можетъ изити
ткмо молитвоѭ̑ и постомъ . ⁘
ꙇ҅ отъ тѫдѫ ишедъше идѣахѫ скозѣ галилеѭ̑ .
ꙇ не хотѣаше да къто ꙋвѣстъ .
ꙋчааше бо ꙋченикꙑ своѩ и г꙯лаше имъ . ѣко с꙯нъ ч꙯лвскꙑ
прѣданъ бѫдетъ въ рѫцѣ ч꙯лвчсцѣ . ꙇ ꙋбьѭтъ і и ꙋбьенъ бꙑвъ .
въ третии день въскръснетъ ⁘ кц꙯ . ⁘
они же не разꙋмѣшѧ г꙯ла . ꙇ боѣахѫ сѧ въпросити и ⁘
ꙇ приде въ каперънаꙋмъ ꙇ въ домꙋ бꙑвъ въпрашааше ѩ .
что на пѫти вь себѣ помꙑшлѣашете .
они же млъчаахѫ ⁘ Дрꙋгъ къ дрꙋгꙋ бо сътѧѕашѧ на пѫти .
кто естъ болеи .
ꙇ сѣдъ гласи оба на десѧте. ꙇ г꙯ла имъ аште кто хощетъ
старѣи бꙑти да бѫдетъ вьсѣхъ мьнеи . ꙇ вьсѣмъ слꙋга .
ꙇ приемъ отрочѧ постави е по срѣ[дѣ] ихъ и обемъ е рече имъ .
ꙇже аште едино таковꙑхъ отрочѧтъ . прииметъ въ імѧ мое .
мѧ приемлетъ . ꙇ иже аще мене приемлетъ .
не мене приемлетъ нъ посълавъшааго мѧ :⁘:
о҅тъвѣшта емꙋ иоанъ г꙯лѧ ꙋчителю видѣхомъ единого именемъ
твоимь изгонѧшта бѣсꙑ . ꙇже не ходитъ по насъ .
ꙇ възбранихомъ емꙋ . ѣко не послѣдова намъ .
ꙇ꙯с же рече не браните мꙋ . никтоже бо естъ иже сътворитъ силѫ о
имени моемь . ꙇ възможетъ въскорѣ зълословити мѧ .
ꙇже бо нѣстъ на вꙑ по васъ естъ .
ꙇ҅же бо аште напоитъ вꙑ чашѫ водꙑ . въ імѧ ѣко хръстови есте .
аминь г꙯лѭ вамъ . не погꙋбитъ мъздꙑ своеѩ҅ .
ꙇ иже аще съблазнитъ единого отъ малꙑхъ сихъ вѣрꙋѭштииихъ вь мѧ .
добрѣе емꙋ естъ паче . аще обложѧтъ камень жръновънꙑ о вꙑи его .
ꙇ въвръгѫтъ і въ море .
ꙇ҅ аште съблажнаатъ те рѫка твоѣ . отъсѣци ѭ̑ .
добрѣа ти естъ маломоштиѭ въ животъ вънити .
неже обѣ рѫцѣ имѫштю ити ꙉеонѫ . въ огнь не гашѫщии .
ꙇдеже чръвь ихъ не ꙋмираатъ . ꙇ огнь не ꙋгасаатъ .
ꙇ аште нога твоѣ съблажнаатъ тѧ отъсѣци ѭ̑ .
добрѣа ти естъ вънити въ животъ хромꙋ . неже дъвѣ ноѕѣ
имѫще въвръженꙋ бꙑти въ ꙉеонѫ . въ огнь не гашѫштии .
ꙇдеже чръвь ꙇхъ не ꙋмираатъ . ꙇ огнь не ꙋгасаатъ .
ꙇ аште око твое съблажнаатъ тѧ истъкни е . добрѣа ти естъ
съ единѣмь окомь вьнити въ ц꙯срствие б꙯жие҅ . неже обѣ очи имѫщю .
ꙇти въ ꙉеонѫ огньнѫѭ .
ꙇдеже чръвь ихъ не ꙋмираатъ . ꙇ огнь не ꙋгасаатъ .
вьсѣкъ бо огнемь осолитъ сѧ . ꙇ вьсѣка жрътва солиѭ осолитъ сѧ .
добро естъ соль . Аште ли же соль не слана бѫдетъ чимь осолите .
ꙇмѣите соль вь себѣ . ꙇ҅ миръ имѣте ме{д}ждю собоѭ̑ .
ꙇ отъ тѫдꙋ въставъ приде въ прѣдѣлꙑ июдеискꙑ .
по ономꙋ полꙋ иоръдана . и придѫ пакꙑ народи къ немꙋ .
ꙇ ѣко имѣ обꙑчаи пакꙑ ꙋчааше ѩ ⁘
Ꙇ пристѫпьше фарисѣи въпрашаахѫ и .
аще достоитъ мѫжю женѫ пꙋштати . окꙋшаѭште и .
онъ же отъвѣштавъ рече имъ . что вамъ заповѣдѣ моси .
повелѣ моси кънигꙑ распꙋстънꙑѩ написати и пꙋстити .
ꙇ отъвѣщавъ и꙯съ рече имь . по жестосръдию вашемꙋ
написа вамъ заповѣдь сиѭ .
а҅ отъ начѧла съзъданию . мѫжа и женѫ сътворилъ ѣ естъ б꙯ъ .
сего ради оставитъ ч꙯лкъ о꙯тца своего и матерь .
ꙇ прилѣпитъ сѧ къ женѣ своеи .
ꙇ бѫдете оба въ плъть единѫ .
тѣмь же юже нѣсте дъва нъ плъть едина .
еже ꙋбо б꙯ъ съчеталъ естъ . ч꙯къ да не разлѫчаатъ ⁘
ꙇ въ домꙋ пакꙑ ꙋченици его о семъ въпрашаахѫ и .
ꙇ г꙯ла имъ . иже аште пꙋститъ женѫ своѭ .
ꙇ оженитъ сѧ иноѭ прѣлюбꙑ творитъ на нѭ .
ꙇ аште жена пꙋштъши мѫжа посагнетъ за инъ прѣлюбꙑ творитъ .
ꙇ приношаахѫ къ немꙋ дѣти . да ѩ коснетъ . ꙋченици же
прѣштаахѫ приносѧщиимъ .
видѣвъ же и꙯съ негодова . ꙇ г꙯ла имъ .
не дѣите дѣтии приходити къ мьнѣ . ꙇ не браните имъ .
тацѣхъ бо естъ ц꙯срствие б꙯жие .
амин г꙯лѭ вамъ . ꙇже аште не прииметъ ц꙯сртвиѣ б꙯жиѣ .
ѣко отрочѧ . не иматъ вънити вь не .
ꙇ обемъ ѩ благословлѣаше . възлагаѩ рѫцѣ на нѧ ⁘
Ꙇ исходѧштю емꙋ на пѫть приде единъ ꙇ поклонь сѧ
емꙋ на колѣнꙋ въпрашааше и . ꙋчителю благꙑ .
что сътворѭ да животъ вѣчънꙑ наслѣдъствꙋѭ .
ꙇ꙯с же [ре]че емꙋ что мѧ г꙯лши блага .
никтоже благъ тъкъмо единъ б꙯ъ .
заповѣди вѣси не прѣлюбъ дѣи . не ꙋби не ꙋкради .
не лъжѧ съвѣдѣтельствꙋи . не обиди . чти о꙯тца твоего и м꙯трь .
онъ же отъвѣщавъ рече емꙋ .
ꙋчителю вьсѣ си съхранихъ отъ юности моеѩ .
ꙇ꙯с же възьрѣвъ на нь възлюби и . и рече емꙋ .
единого еси не доконьчалъ . аште хоштеши съвръшенъ бꙑти .
ꙇди елико имаши продаждъ и даждъ ништиимъ . ꙇ имѣти имаши
съкровиште н꙯бсе . ꙇ приди ходи въ слѣдъ мене въземъ к꙯рстъ .
онъ же дрѧхлъ бꙑвъ о словеси . отиде скръбѧ .
бѣ бо имѣѩ сътѧжаниѣ мънога .
ꙇ възьрѣвъ и꙯съ г꙯ла ꙋченикомъ своимъ .
како не ꙋдобь имѫщеи богатъство . въ ц꙯рствие б꙯жие вънидѫтъ .
ꙋченици же ꙋжасаахѫ сѧ о словесехъ его . ꙇ꙯с же пакꙑ отъвѣштавъ г꙯ла
имъ чѧда . како не ꙋдобь естъ ꙋпъваѭштимъ на бгатъство .
въ ц꙯ѣсрствие б꙯жие вьнити .
ꙋдобѣе естъ вельбѫдꙋ сквозѣ игълинѣ ꙋши проити .
неже богатꙋ въ ц꙯срствие б꙯жие вънити .
они же излиха дивлѣахѫ сѧ г꙯лѭште къ се[б]ѣ .
кто можетъ с꙯пснъ бꙑти .
и възърѣвъ на нѧ и꙯съ г꙯ла . отъ ч꙯лвкъ не възможъно нъ отъ б꙯а .
вьсѣ бо възможъна отъ б꙯а сѫтъ ⁘
Начѧтъ же петръ г꙯лати емꙋ . се мꙑ оставихомъ вьсѣ и
въ слѣдъ тебе идомъ .
отъвѣштавъ же ꙇ꙯съ рече . аминь г꙯лѭ вамъ . никтоже естъ
иже оставитъ домъ . ли братриѭ ли сестрꙑ . ли о꙯тца или матерь .
ли женѫ ли чѧда ли села ????? мене ради и е꙯ванꙉлиѣ .
аште не иматъ приѩти съторицеѭ въ врѣмѧ се нꙑнѣ домовъ
и братриѩ и сестръ . ꙇ о꙯тца и матеръ и чѧдъ и селъ . по изгънании .
ꙇ вь вѣкъ грѧдѫштии животъ вѣчьнꙑи .
мъноѕи же бѫдѫтъ пръвии послѣдьнии . ꙇ послѣдьнии пръвии .
бѣахѫ же на пѫти въсходѧще в꙯лмъ . ꙇ бѣ варѣѩ и꙯съ .
ꙇ ꙋжасаахѫ сѧ . ꙇ послѣдь грѧдѫште боѣахѫ сѧ ⁘ .
Ꙇ поемъ и꙯съ пакꙑ оба на десѧте .
начѧтъ и҅мъ г꙯лти . еже хотѣаше бꙑти емꙋ .
ѣко се въсходимъ в꙯лмъ . ꙇ с꙯нъ ч꙯кскꙑ прѣданъ бѫдетъ архиереомъ и
кънижъникомъ . ꙇ осѫдѧтъ і на съм[р]ъть . ꙇ прѣдадѧтъ і ѩ꙯зкмъ .
ꙇ порѫгаѭтъ сѧ емꙋ и ꙋбиѭтъ і . и третии день вьскръснетъ ⁘
ꙇ҅ прѣдъ нимъ идете иѣковъ и [и]оанъ .
сꙑна зеведеова г꙯лѭшта емꙋ .
ꙋчителю хоштевѣ да егоже аще просивѣ сътвориши нама .
ꙇ꙯с же рече има что хоштета да сътворѭ вама .
она же рѣсте емꙋ . даждъ нама да единъ о деснѫѭ тебе .
и единъ о шюѭ тебе сѧдевѣ въ славѣ твоеи
и꙯с же рече има . не вѣста сѧ чесо просѧшта .
можета ли пити чашѫ ѭже азъ пиѭ . ли кръщениемъ имъже азъ
кръштаѭ сѧ кръстити сѧ .
она же рѣсте емꙋ можевѣ . ꙇ꙯с же рече има . чашѫ ꙋбо ѭже азъ пиѭ
испиета . и кръштениемь имъже азъ кръштаѭ сѧ кръстита сѧ .
а еже сѣсти о деснѫѭ мене и о шюѭѫ . нѣстъ мьнѣ дати .
нъ имъже естъ ꙋготовано .
Ꙇ слꙑшавъше десѧть начѧсѧ негодовати . о иѣковѣ . ꙇ иоанѣ .
ꙇ꙯с же призъвавъ ѩ г꙯ла имъ . вѣсте ѣко мьнѧштеи сѧ власти
ѩ꙯зкꙑ ꙋстоѩтъ имъ . и велици ихъ обладаѭ̑тъ ими .
не такожде же бѫди въ васъ .
нъ иже аште хоштетъ вѧштии҅ бꙑти въ васъ . да бѫдетъ вамъ слꙋга .
ꙇ иже аште хощетъ въ васъ бꙑти старѣи . да бѫдетъ вьсѣмъ рабъ .
ꙇбо с꙯нъ ч꙯лвѣчьскꙑ не приде да послꙋ[жѧ]тъ емꙋ нъ послꙋжитъ .
ꙇ дати д꙯шѫ своѭ избавление за мъногꙑ ⁘ кц꙯ ⁘
и придѫ въ ерихѫ . ꙇсходѧштю емꙋ отъ иерихона . ꙇ ꙋченикомъ его .
ꙇ народꙋ мъногꙋ . сꙑнъ тимеовъ вартимеи .
слѣпъ сѣдѣаше при пѫти хлѫбаѩ҅ .
ꙇ слꙑшавъ ѣко и꙯съ назарѣнинъ естъ . начѧтъ зъвати и г꙯лати .
с꙯не д꙯вдвъ и꙯с помилꙋи мѧ .
ꙇ прѣщаахѫ емꙋ мъноѕи да ꙋмлъчитъ . онъ же излиха въпиѣше .
с꙯не давꙑдовъ помилꙋи мѧ .
ꙇ ставъ и꙯съ рече възг[л]асити и . ꙇ зъваахѫ слѣпъца г꙯лѭште
емꙋ дръзаи . въстани зоветъ тѧ .
онъ же отъвръгъ ризꙑ своѩ въставъ приде къ и꙯сви .
ꙇ отъвѣштавъ г꙯ла емꙋ и꙯съ . чесомꙋ хощеши да сътворѭ тебѣ .
слѣпецъ же г꙯ла емꙋ . раввꙋни да прозьрѭ .
ꙇ꙯с же рече емꙋ . ꙇди вѣра твоѣ с꙯пстѧ . и абие прозьрѣ .
ꙇ по и꙯сѣ иде въ пѫтъ .
Ꙇ егда приближи сѧ въ и꙯мъ . въ витъфаꙉиѭ . ꙇ витаниѭ .
къ горѣ елеоньсцѣ . посъла дъва отъ ꙋченикъ своихъ .
ꙇ҅ г꙯ла има . ꙇдѣта вь весь ѣже [е]стъ прѣмо вама .
ꙇ абие въходѧшта вь нѫѭ обрѧштета жрѣбецъ привѧзанъ .
на ньже нѣстъ не ꙋ никтоже отъ ч꙯къ вьсѣлъ .
отрѣшъша и приведѣта .
ꙇ аще вама къто речетъ . что се дѣата . ръцѣта ѣко г꙯ь его
трѣбꙋꙋтъ . ꙇ абье посълетъ і сѣмо .
ꙇдете же и обрѣтете жрѣбецъ привѧзанъ при двьрехъ .
вьнѣ на распѫтии . ꙇ отрѣшаашете и .
ꙇ҅ едини отъ стоѩштихъ тꙋ г꙯лашѧ има
что дѣата отрѣшаѭща жрѣбецъ .
она же рѣсте имъ . ѣкоже заповѣдѣ и꙯съ . оставишѧ ѣ .
ꙇ привѣсте жрѣбецъ къ и꙯сви . ꙇ възложишѧ на нь ризꙑ своѩ҅ .
и вьсѣде на нь .
мъноѕи же ризꙑ своѩ постилаахѫ по пѫти .
а дрꙋѕии вѣие рѣзаахѫ отъ дрѣва . ꙇ постилаахѫ по пѫти .
ꙇ прѣдъ ходѧште и въ слѣдъ ходѧштеи вьпиѣхѫ г꙯лѭште .
ѡ҅санънна б꙯лгсвнъ грѧдꙑ въ імѧ г꙯не .
б꙯лно грѧдѫште ц꙯срствие въ імѧ г꙯и о꙯тца нашего д꙯авда .
ѡсанна въ вꙑшъниихъ .
ꙇ вьниде въ е꙯рсмъ и꙯съ и въ ц꙯рквъ . ꙇ с꙯ъглѧда вьсе .
поздѣ юже сѫштꙋ часꙋ. ꙇзиде въ витаниѭ҅ . съ обѣма на десѧте .
ꙇ въ ꙋтрьнии ишедъшемъ имъ отъ витаниѩ . въз[а]лка .
ꙇ видѣвъ смоковъницѫ из далече . ꙇмѫштѫ листвье .
приде аште ꙋбо обрѧштетъ на неи чъто .
ꙇ пришедъ къ неи ничесоже не обрѣте на неи тъкмо листвие .
не бѣ бо врѣмѧ смокъвамъ .
ꙇ отъвѣштавъ и꙯съ рече еи . къ томꙋ отъ тебе въ вѣкъ никтоже
плода не сънѣстъ . слꙑшаахѫ же ꙋченици его .
ꙇ придѫ въ и꙯лмъ . и въшедъ и꙯съ въ цркв꙯ъ .
начѧтъ изгонити продаѭштѧѩ҅ . ꙇ кꙋпꙋѭщѧѩ в ц꙯ркве .
ꙇ дъскꙑ тръжъникъ . ꙇ сѣдалишта продаѭштихъ голѫби испровръже .
ꙇ не дадѣаше никомꙋже мимо нести съсѫдъ сквозѣ ц꙯рквъ .
ꙇ ꙋчааше г꙯лѧ имъ . нѣстъ ли писано .
ѣко храмъ мои храмъ молитвѣ . наречетъ сѧ вьсѣмъ ѩ꙯зкмъ .
вꙑ же сътвористе и врътъпъ разбоиникомъ ⁘
ꙇ҅ слꙑшашѧ кънижъници и архиереи . и искаахѫ како и бѫ погꙋбили .
боѣхѫ бо сѧ его . ѣко весь народъ дивлѣхѫ сѧ о ꙋчении его .
ꙇ ѣко поздѣ бꙑстъ исхождааше вонъ из града .
ꙇ мимо ходѧште ютро видѣшѧ смоковьницѫ ꙋсъхъшѫ ис корениѣ .
ꙇ въспомѣнѫвъ петръ г꙯ла емꙋ равьви . виждъ смоковъница
ѭже проклѧтъ ꙋсъше .
ꙇ отъвѣштавъ и꙯съ г꙯ла емꙋ . ꙇмѣите вѣрѫ б꙯жиѭ̑ .
аминь г꙯лѭ вамъ . ѣко иже речетъ горѣ сеи . двигни сѧ и
въвръѕи сѧ въ море . ꙇ не ꙋсѫмьнитъ сѧ въ с꙯рдци своемь .
нъ вѣрѫ иметъ . ѣко еже г꙯лтъ бꙑваатъ .
бѫдетъ емꙋ еже аште речетъ ⁘
Сего ради г꙯лѭ вамъ вьсѣ елико молѧште сѧ просите . вѣрꙋите ѣко
приемлете . ꙇ бѫдетъ вамъ .
ꙇ егда стоите молѧште сѧ . отъпꙋштаите аште что имате на кого да и
отцъ вашъ н꙯бскꙑ отъпꙋститъ вамъ съгрѣшениѣ ваша .
аште ли вꙑ не отъпꙋстите . ни отецъ вашъ иже въ н꙯ебсхъ
отъпꙋститъ прѣгрѣшении вашихъ .
ꙇ придѫ пакꙑ въ . и꙯рслмъ . ꙇ въ ц꙯ркве ходѧштю емꙋ .
придѫ къ немꙋ архиереи и кънижъници . и старьци .
ꙇ г꙯лашѧ емꙋ . коеѭ̑ областиѭ се твориши .
ꙇ кто ти дастъ область сиѭ да си твориши .
ꙇ꙯с же отъвѣштавъ рече имъ . въпрошѫ и ѣзъ вꙑ единого словесе .
ꙇ отъвѣштаите ми . ꙇ рекѫ вамъ коеѭ областиѭ се твор҄ѭ .
крьштение иоаново отъ кѫдѫ бѣ . съ н꙯ебс ли
или отъ ч꙯лкъ . отъвѣштаите ми .
и мꙑшлѣахѫ къ себѣ г꙯лѭште . аште речемъ с꙯нбсе .
речетъ по что ꙋбо не вѣровасте емꙋ .
аште речемъ отъ ч꙯къ боѣахѫ сѧ людии .
вьси бо имѣахѫ иоана ѣко п꙯рка .
ꙇ отъвѣштавъше г꙯лашѧ и꙯сви не вѣмь . ни азъ г꙯лѭ вамъ .
коеѭ властиѭ си творѭ .
ꙇ начѧтъ имъ притъчами г꙯лти . виноградъ ч꙯лкъ насади .
ꙇ огради и оплотомь . ꙇ ископа точило и созъда стлъпъ .
ꙇ въдастъ і тѧжателемъ и отиде .
ꙇ посъла къ тѧжателемъ рабъ въ врѣмѧ .да отъ тѧжателъ прииметъ .
отъ плодъ винограда .
они же емъше и бишѧ и посълашѧ тьшть .
ꙇ пакꙑ посъла къ нимъ дрꙋгꙑи рабъ . ꙇ того камениемь
бивъше пробишѧ главѫ емꙋ . ꙇ҅ посълашѧ бещьстъна .
ꙇ пакꙑ иного посъла и того ꙋбишѧ инꙑ мъногꙑ .
овꙑ биѭште овꙑ ꙋбиѣѭште .
еште же имѣаше единого с꙯на . вьзлюбленааго своего .
посъла и того къ нимъ послѣдь г꙯лѧ .
ѣко посрамлѣѭтъ сѧ с꙯на моего . ⁘
они же тѧжателе къ себѣ рѣшѧ . ѣко сь естъ наслѣдъникъ .
придѣте ꙋбиѣмъ і . ꙇ наше бѫдетъ достоѣние .
ꙇ емъше ꙋбишѧ и . ꙇ извръгѫ и вонъ из винограда .
чъто ꙋбо сътворитъ г꙯ь винограда придетъ и погꙋбитъ тѧжателѧ .
ꙇ дастъ виноградъ инѣмъ .
ни ли сихъ есте кънигъ чьли . камень егоже неврѣдꙋ
сътворишѧ зиждѫштеи . съ бꙑстъ въ главѫ ѫгълꙋ .
отъ г꙯а бꙑстъ си . ꙇ естъ дивъна въ очиѭ нашею .
ꙇ҅ искаахѫ ѩти и и ꙋбоѣшѧ сѧ народа .
разꙋмѣшѧ бо ѣко къ нимъ рече притъчѫ . ꙇ оставьше и отидѫ .
ꙇ посълашѧ къ немꙋ единꙑ отъ фарисѣи .
ꙇ иродиѣнꙑ да и бѫ обльстили словомь .
они же пришедъше г꙯лашѧ емꙋ ꙋчителю .
вѣмь ѣко истиненъ еси ꙇ не родиши ни о комьже .
не зьриши бо на лице ч꙯лвкомъ . нъ вꙑ истинѫ пѫти б꙯жию ꙋчиши .
достоитъ ли дати киньсъ кесареви или ни . дамь ли или не дамь .
онъ же вѣдꙑ ихъ лицемѣрие рече имъ . чъто мѧ окꙋшаате .
принесѣте ми пѣнѧзъ да виждѫ .
они же принѣсѧ и г꙯ла имъ . чии естъ образъ сь и написание .
они же рѣшѧ емꙋ кесаровъ .
ꙇ отъвѣщавъ и꙯съ рече имъ . кесарова въздадите кесарови .
ꙇ б꙯жиѣ б꙯ви и чюдишѧ сѧ о немь .
ꙇ придѭ садꙋкеи къ немꙋ иже г꙯лглѭтъ не бꙑти вьскрѣшению и
въпросишѧ и г꙯лѭште .
ꙋчителю . мосии написа намъ . ѣко аще комꙋ братръ ꙋмьретъ .
ꙇ оставитъ женѫ . а чѧдъ не оставитъ . да поиметъ братръ женѫ его .
ꙇ вьскрѣситъ сѣмѧ братра своего .
бѣ же седмь братриѩ . ꙇ пръвꙑ поѩ женѫ
и ꙋмираѩ не остави сѣмене .
ꙇ въторꙑ поѩ ѭ и ꙋмьрѣтъ ꙇ тъ не остави сѣмене .
ꙇ третии такожде .
ꙇ поѩсѧ ѭ̑ седмь и не оставишѧ сѣмене .
послѣдь же вьсѣхъ ꙋмьрѣтъ и жена .
въ въскрѣшение ꙋбо егда воскръснѫтъ . которꙋмꙋ ихъ бѫдетъ . жена .
седмь бо ихъ имѣшѧ ѭ женѫ .
ꙇ отъвѣштавъ и꙯съ рече имъ . не сего ли ради блѫдите не вѣдѫште
кънигъ . ни силꙑ б꙯жиѩ .
Егда бо из мрътвꙑхъ въскръснѫтъ . ни женѧтъ сѧ ни посагаѭтъ .
нъ сѫтъ ѣко а꙯нꙉи на небесехъ .
а о мрътвꙑихъ ѣко въстанѫтъ . нѣсте ли чъли въ кънигахъ мосеовахъ .
при кѫпинѣ како рече емꙋ б꙯ъ г꙯лѧ . азъ б꙯ъ аврамль и б꙯ъ исаковъ .
и б꙯ъ иѣковль .
нѣстъ богъ мрътвꙑхъ . нъ б꙯ъ живꙑхъ . вꙑ ꙋбо мъно[го] блѫдите .
ꙇ пристѫпь единъ отъ кънижьникъ . слꙑшавъ ѩ сътѧѕаѭштѧ сѧ .
видѣвъ ѣко добрѣ отъвѣшта имъ .
въпроси и каѣ естъ заповѣдъ пръва вьсѣхъ .
ꙇ꙯с же г꙯ла емꙋ . Ѣко пръвѣиши заповѣдь естъ вьсѣхъ .
слꙑши и꙯злю г꙯ъ б꙯ъ нашъ . г꙯ъ единъ естъ .
ꙇ вьзлюбиши г꙯а б꙯а твоего . вьсѣмъ с꙯рдцемъ твоимъ .
ꙇ вьсеѭ д꙯шеѭ своеѭ̑ . ꙇ вьсеѭ мꙑслиѭ своеѭ̑ .
ꙇ вьсеѭ крѣпостиѭ своеѭ .
си пръва вьсѣхъ заповѣдь .
ꙇ вътораѣ подобъна еи . вьзлюбиши искрьнѣго своего
ѣко самъ себе . большѧ сею иноѩ заповѣди нѣсть .
ꙇ҅ рече емꙋ кънижъникъ добрѣ ꙋчителю въ істинѫ рече .
ѣко единъ естъ . ꙇ нѣстъ иного развѣ его .
ꙇ еже любити и вьсѣмъ с꙯рдцемь . ꙇ вьсѣмь разꙋмомъ .
ꙇ вьсеѭ д꙯шеѭ҅ . ꙇ вьсеѭ крѣпостиѭ .
ꙇ иже любитъ искрьнѣаго ѣко себе .
боле естъ вьсѣхъ олокавтоматъ и жрътвъ .
ꙇ꙯с же видѣвꙑ и . ѣко съмꙑслъно отъвѣшта рече емꙋ . не далече еси
отъ ц꙯срствиѣ б꙯жиѣ . ꙇ никътоже не съмѣаше его къ томꙋ въпросити .
ꙇ отъвѣштавъ и꙯съ г꙯лаше ꙋчѧ въ ц꙯ркве .
Како г꙯лѭтъ кънижьници ѣко х꙯ъ с꙯нъ д꙯авъ естъ .
тъ бо рече д꙯авдъ д꙯хмь с꙯втъмъ . рече г꙯ъ г꙯ви моемꙋ сѣди о
деснѫѭ мене . дондеже положѫ врагꙑ твоѩ подъножие ногама твоима .
самъ ꙋбо д꙯вдъ нарицаатъ і г꙯а . ꙇ како емꙋ естъ с꙯нъ . ꙇ҅ мъноѕи
народи послꙋшаахѫ его въ сласть ⁘
ꙇ г꙯лаше имъ въ ꙋчении своемъ . блюдѣте сѧ отъ кънижьникъ .
хотѧштиихъ въ одѣаниихъ ходити . ꙇ цѣлованиѣ на тръжиштихъ .
ꙇ прѣждесѣданиѣ на соньмиштихъ .
ꙇ прьвовьзле[же]ниѣ на вечерѣхъ .
поѣдаѭштихъ домꙑ въдовіцъ . ꙇ непъщеваниемъ далече молѧште сѧ .
сии приимѫтъ лише осѫждение .
ꙇ҅ сѣдъ и꙯съ прѣмо газофилакеови .
видѣаше како народъ мететъ мѣдь вь газофилакиѭ .
ꙇ мноѕи богатии въмѣтаахѫ многа .
ꙇ пришедъши едина въдовица ꙋбога . въвръже дъвѣ лептѣ .
еже естъ кодрантъ .
ꙇ призъвавъ ꙋченикꙑ своѩ рече имъ .
аминь г꙯лѭ вамъ ѣко въдовица си ꙋбогаа . мъножѣе вьсѣхъ въвръже .
въмѣтаѭштиихъ въ газофилакиѭ .
вьси бо отъ избꙑтъка своего въвръгѫ . а си отъ лишениѣ своего вьсе
елико имѣаше въвръже . вьсе житие свое ⁘
Ꙇ исходѧштю емꙋ отъ ц꙯ркве . г꙯ла емꙋ единъ отъ ꙋченикъ своихъ .
ꙋчителю виждъ каково камение и каково зъдание .
ꙇ꙯с же отъвѣштавъ рече емꙋ . ви[ди]ши ли великаа си зъданиѣ .
не иматъ остати сьде камень на камени .
ꙇже не иматъ разорити сѧ ⁘
Ꙇ сѣдѧштю емꙋ на горѣ елеонъсцѣ .
прѣмо ц꙯ркви въпрашаахѫ и единого .
петръ и иѣковъ . ꙇ иоань и аньдрѣа .
ръци намъ когда се бѫдетъ . ꙇ кое бѫдетъ знамение .
егда имѫтъ съконьчати сѧ вьсѣ си .
ꙇ꙯с же отъвѣштавъ начѧтъ г꙯лати имъ .
блюдѣте сѧ да не кто прѣльститъ васъ .
мънози бо придѫтъ въ мое имѧ г꙯лште .
ѣко азъ есмъ ꙇ мъногꙑ прѣльстѧтъ ⁘
егда же ꙋслꙑшите брани и слꙋхꙑ брании .
не ꙋжасаите сѧ . подобаатъ бо бꙑти . нъ не ꙋ коньчина .
въстанетъ бо ѩзꙑкъ на ѩ꙯зкъ . ꙇ ц꙯срство на ц꙯срство .
ꙇ бѫдѫтъ трѫси по мѣста . ꙇ бѫдѫтъ глади и мѧтежи .
начѧло болѣзнемъ си . Блюдѣте же вꙑ сѧ сами ⁘
прѣдадѧтъ бо вꙑ въ сънѧтиѣ . ꙇ на сънъмищихъ бьени бѫдете .
ꙇ прѣдъ {вое}воеводами и прѣдъ ц꙯сри станете мене ради .
въ съвѣдѣтельство имъ .
ꙇ въ вьсѣхъ ѩзꙑцѣхъ .
подобаатъ прѣжде проповѣдати сѧ е꙯внꙉлию ⁘
Егда же водѧтъ вꙑ прѣдаѭште не пьцѣте сѧ
прѣжде что възглаголете :
{н} ни поꙋчаите сѧ . нъ еже аште дастъ сѧ вамъ въ тъ часъ
то глаголете . не вꙑ бо бѫдете глаголѭштеи . нъ д꙯хъ с꙯тꙑ .
прѣдастъ же братръ братра на съмръть . ꙇ о꙯тцъ чѧдо .
и въстанѫтъ чѧда на родителѧ . ꙇ ꙋбьѭтъ ѩ .
и бѫдете ненавидими вьсѣми имене моего ради .
прѣтръпѣвꙑ же до коньца тъ с꙯пснъ бѫдетъ . ⁘
Егда же мръзость ꙋзьрите запꙋстѣниѣ . реченѫѭ данииломъ п꙯ркмъ .
стоѩштѫ идеже не подобаатъ . чътꙑ да разꙋмѣатъ .
тъгда иже бѫдѫтъ въ іюдеи да бѣгаѭтъ на горꙑ .
ꙇ иже на кровѣ да не сълазитъ въ домъ .
ни да вънидетъ вьзѧтъ чесо отъ домꙋ своего .
и сꙑи на селѣ да не възвратитъ сѧ вьспѧть вьзѧтъ ризъ своихъ ⁘
Горе же непраздънꙑмъ и доѩштімъ въ тꙑ дъни .
молите же сѧ да не бѫде бѣство ваше зимѣ .
бѫдѫтъ бо дъне ти скръбьни . ѣко не бꙑстъ такова
отъ начѧла зъданию . еже съзъда б꙯ъ . до нꙑнѣ и не бѫдетъ .
ꙇ҅ аште не би г꙯ъ прѣкратилъ дьнии .
не би бꙑла съпасена вьсѣка плъть .
нъ ꙇ҅збъранꙑхъ ради ѩже избъра прѣкратитъ дьни ⁘
ꙇ тъгда аште речетъ къто вамъ се сьде х꙯ь се овъде .
не имѣте вѣрꙑ .
въстанѫтъ бо лъжи хръсти . и лъжи пророци .
ꙇ дадѧтъ знамениѣ и чюдеса .
да прѣльстѧтъ аще възможъно избъранꙑѩ .
вꙑ же блюдѣте сѧ се прѣжде рѣхъ вамъ вьсѣ :⁘:
Нъ въ тꙑ дьни по скръби тои слъньце помрачитъ сѧ .
ꙇ лꙋна не дастъ свѣта своего .
ꙇ звѣздꙑ начънѫтъ падати съ н꙯бсе .
ꙇ силꙑ ѩже сѫтъ на н꙯бсхъ подвижѧтъ сѧ ⁘
ꙇ тъгда ꙋзьрѧтъ с꙯на ч꙯ловчскааго . грѧдѫшта на облацѣхъ .
съ силоѭ мъногоѭ и славоѭ̑ .
ꙇ тъгда посълетъ а꙯ньꙉлꙑ своѩ . ꙇ съберетъ избъранꙑѩ своѩ
отъ четꙑръ вѣтръ . отъ коньца землѧ до коньца н꙯бсе .
отъ смоковьницѧ же навꙑкнѣте притъчѫ . егда юже вѣтвье еѩ
бѫдетъ младо . и прозѧбнетъ листвье . вѣсте ѣко близъ естъ жѧтва .
тако и вꙑ егда ꙋзьрите си бꙑваѭща .
вѣдите ѣко близъ естъ при двьрехъ .
амин глаголѭ вамъ ѣко не иматъ прѣити родось
дондеже вьсѣ си бѫдѫтъ .
н꙯бо и землѣ прѣидетъ . а моѣ словеса не прѣидѫтъ ⁘
А о дьни томь и о часѣ никтоже не вѣстъ . ни а꙯нꙉли иже сѫтъ на
н꙯бсхъ . ни с꙯нъ тъкъмо отецъ .
блюдѣте сѧ и молите сѧ . не вѣсте бо когда врѣмѧ бѫдетъ .
ѣкоже ч꙯лвкъ оходѧ остави домъ свои . ꙇ давъ рабомъ своимъ властъ и
комꙋжъдо дѣло свое . ꙇ вратьникꙋ повелѣ да бьдитъ .
бьдите ꙋбо не вѣсте бо когда г꙯ь домꙋ придетъ .
вечеръ ли въ полꙋ ношти . ли въ кокотоглашение . ли ютро .
да не пришедъ вьнезаапѫ обрѧщетъ вꙑ съпѧштѧ .
а еже вамъ г꙯лглѭ . вьсѣмъ г꙯лѭ бьдите ⁘
Бѣ же пасха и опрѣснъци по дъвою дънꙋ .
ꙇ искаахѫ архиереи и кънижъници како и лестьѭ емъше ꙋбиѭтъ .
г꙯лахѫ же нъ не въ праздьникъ . еда како бѫдетъ млъва людемь .
ꙇ сѫштю емꙋ въ витании . въ домꙋ симона прокаженааго .
вьзлежѧштю емꙋ приде жена . ꙇмѫшти алавастръ хризмꙑ .
наръдънꙑ пистикиѩ драгꙑ . ꙇ҅ съкрꙋшъши алавастръ
възлиѣ емꙋ на главѫ .
бѣахѫ же едини негодѫѭште вь себѣ и г꙯лѭште .
вь чемъ гꙑбѣль си хризмънаѣ бꙑстъ .
можааше бо си хризма продана бꙑти . вѧште три сотъ пѣнѧѕъ .
ꙇ҅ дати сѧ ништиимъ и прѣштаахѫ еи .
ꙇ꙯с же рече останѣте еѩ по чъто ѭ трꙋждаате .
добро бо дѣло съдѣла о мьнѣ .
вьсегда бо ништѧѩ имате съ собоѭ̑ .
ꙇ егда хощете можете имъ добро творити . а мене не вьсегда имате .
еже имѣ си сътвори ⁘ Варила естъ похризмити
тѣло мое на погребение .
аминь г꙯лѭ вамъ . идеже колижъдо проповѣдано бѫдетъ е꙯внꙉлие се .
вь вьсемь мирѣ . и еже сътвори си . г꙯лано бѫдетъ въ памѧть еѩ҅ ⁘
ꙇюда искариотъскꙑ единъ отъ обою на десѧте .
ꙇде къ архиереомъ да и прѣдастъ имъ .
они же слꙑшавъше въздрадовашѧ сѧ . ꙇ обѣщашѧ емꙋ съребрьникꙑ дати .
и искааше како и въ подобъно врѣмѧ прѣдастъ .
и въ пръвꙑ дьнь опрѣснькъ . егда пасхѫ жьрѣахѫ .
г꙯лашѧ емꙋ ꙋченици свои къде хоштеши шедъше ꙋготовимъ да ѣси пасхѫ .
ꙇ посъла дъва отъ ꙋченикъ своихъ . и г꙯ла има идѣта въ градъ и
сърѧштета вꙑ ч꙯лвкъ . въ скѫдьльницѣ водѫ носѧ . по немь идѣта .
ꙇ҅ идеже аште вънидетъ рьцѣта г꙯нꙋ домꙋ . ѣко ꙋчитель г꙯лтъ .
къде естъ обитѣль идеже пасхѫ съ ꙋченикꙑ своими сънѣмъ .
ꙇ тъ вама покажетъ горьницѫ велиѭ . постъланѫ готовѫ .
тꙋ ꙋготоваита намъ .
ꙇ изидете ꙋченика его и придете въ градъ .
и обрѣтете ѣкоже рече има . и ꙋготовасте пасхѫ ⁘
ꙇ вечерꙋ бꙑвъшꙋ приде съ обѣма на десѧте .
ꙇ възлежѧштемъ имъ . ꙇ ѣдѫштемъ ре{ре}че и꙯съ . амин г꙯л҄ѭ вамъ .
ѣко единъ отъ васъ прѣдастъ мѧ . ѣдꙑ съ мъноѭ ⁘
Ѡни же начѧсѧ скръбѣти и тѫжити . ꙇ г꙯лати емꙋ единъ по единомꙋ .
еда азъ . ꙇ дрꙋгꙑи еда азъ .
онъ же отъвѣштавъ рече имъ . единъ отъ обою на десѧте .
омочии съ мъноѭ въ солило .
с꙯нъ же ꙋбо ч꙯лвчскꙑ идетъ ѣкоже естъ писано о немь ⁘
Горе же ч꙯лвкꙋ томꙋ имъже с꙯нъ ч꙯лвчскꙑ прѣдаатъ сѧ .
добро би емꙋ бꙑло . аште не би родилъ сѧ ч꙯лвѣкотъ ⁘
Горе же ч꙯лвкꙋ томꙋ имъже с꙯нъ ч꙯лвчскꙑ прѣдаатъ сѧ .
добро би емꙋ бꙑло . аште не би родилъ сѧ ч꙯лвѣкотъ ⁘
Ꙇ ѣдѫштемъ имъ приемъ и꙯съ хлѣбъ . б꙯лгслвештъ прѣломи .
ꙇ дастъ имъ и рече . приимѣте се естъ тѣло мое .
ꙇ приимъ чашѫ хвалѫ въздавъ дастъ имъ . ꙇ пишѧ отъ неѩ вьси .
и рече имъ се естъ кръвь моѣ новааго за{ва}вѣта .
проливаема за мъногꙑ ⁘
Аминь же г꙯лѭ вамъ . ѣко юже не имамъ пити отъ плода лозънааго .
до того дьне егда пьѭ ино въ ц꙯срствии б꙯жии .
ꙇ въспѣвъше изидѫ въ горѫ елеонъскѫ ⁘
ꙇ҅ г꙯ла имъ и꙯съ ѣко вьси съблазните сѧ о мьнѣ вь сиѭ ноштъ .
писано бо естъ . Поражѫ пастꙑрѣ . и овъцѧ разбѣгнѫтъ сѧ .
Нъ по томь егда вьскрьснѫ варѭ вꙑ въ галилеи .
петръ же рече емꙋ . и аште вьси съблазнѧтъ сѧ нъ не азъ .
ꙇ г꙯ла емꙋ и꙯съ . Аминь г꙯л[ѭ] ти . ѣко тꙑ дьнесь вь сьѭ ноштъ .
прѣжде даже въторицеѭ . кокотъ не в꙯ъзгласитъ .
три кратꙑ отъвръжеши сѧ мене .
онъ же излиха г꙯лааше паче . аште ми сѧ ключитъ съ тобоѭ ꙋмьрѣти .
не отъвръгѫ сѧ тебе . такожде и вьси г꙯лаахѫ .
Придѫ вь весь еиже имѧ ꙉетъсимани .
ꙇ г꙯ла ꙋченикомъ своимъ . сѧдѣте съде доньдеже шедъ помолѭ сѧ .
ꙇ поѩтъ петра и иѣкова . ꙇ оана съ собоѭ .
и начѧтъ ꙋжасати сѧ и тѫжити .
ꙇ г꙯ла имъ прискръбъна естъ д꙯ша моѣ до съмръти .
пожидѣте съде и бьдите .
и прѣшедъ мало паде на земли .
и молѣаше сѧ да аште възможъно естъ мимо идетъ отъ него часъ .
ꙇ г꙯лаше авва о꙯тцъ . въсѣ възможъна тебѣ сѫтъ . мимо неси чашѫ
сиѭ отъ мене ⁘ Нъ не ѣко азъ хоштѫ нъ еже тъ .
ꙇ приде ꙇ обрѣте ѩ съпѧштѧ . и г꙯ла петрови .
симоне съпиши ли . не възможе единого часа побъдѣти .
бьдите и молите сѧ да не вьнидете въ напасть .
д꙯хъ бо естъ бьдрь а плътъ немоштъна .
ꙇ пакꙑ шедъ помоли сѧ тожде слово рекъ .
и възврашть сѧ обрѣте ѩ пакꙑ съпѧштѧ .
бѣашете бо имъ очи тѧготьнѣ.
ꙇ не ꙋмѣхѫ чъто бѫ отъвѣштали емꙋ ⁘
Ꙇ приде третиици . и г꙯ла имъ . съпите прочее҅ и почиваите .
приспѣ коньчина приде часъ .
се прѣдаатъ сѧ с꙯нъ ч꙯лвчскꙑ въ рѫцѣ грѣшъникомъ .
въстанѣте идѣмъ . се прѣдаѩи мѧ приближи сѧ
ꙇ абие еште емꙋ г꙯лѭщю . приде июда единъ отъ обоѭ на десѧте .
и съ нимь народъ мъногъ . съ орѫжии и дръкольми .
отъ архиереи и кънижъникъ и старецъ ⁘
Дастъ же прѣдаѩи его знамение имъ г꙯лѧ . егоже аште лобъжѫ
имѣте и тъ естъ . и ведѣте съхраньно .
ꙇ пришедъ абие пристѫпь къ немꙋ г꙯ла . равви равви . ꙇ облобꙑза и .
они же възложишѧ рѫцѣ на нь и ѩсѧ и҅ .
единъ же отъ стоѩштихъ . ꙇзвлъкъ ножъ ꙋдари раба архиереова .
ꙇ ꙋрѣза емꙋ ꙋхо .
ꙇ отъвѣштавъ и꙯съ рече имъ . ѣко на разбоиника
ли изидете съ орѫжьемь и дръкольми ѩти мѧ .
по вьсѧ дьни бѣхъ въ васъ ꙋчѧ въ ц꙯ркве и не ѩсте мене .
нъ да събѫдѫтъ сѧ кънигꙑ .
ꙇ оставьше и вьси бѣжашѧ .
ꙇ единъ юноша етеръ по немь иде . одѣнъ въ плаштаницѫ нагъ .
ꙇ ѩсѧ и юношѧ .
онъ же оставь плаштаницѫ . нагъ бѣжа отъ нихъ .
ꙇ вѣсѧ и꙯са къ архиереови .
ꙇ сънидѫ сѧ къ немꙋ въси архиереи ꙇ҅ старьци и кънижъници .
ꙇ петръ ꙇ҅здалече въ слѣдъ его иде . до вънѫтрь въ дворъ
архиереовъ и бѣ сѣдѧ съ слꙋгами и грѣѩ сѧ при свѣшти .
архиереи же и весь сънемъ . ꙇскаахѫ на и꙯са съвѣдѣтельства да и
ꙋбьѭтъ . ꙇ не обрѣтаахѫ .
мъноѕи бо лъже съвѣдѣтельствоваахѫ ньн꙯ .
ꙇ не бѣахѫ равъна съвѣдѣтельства
Ꙇ едини въставъше лъжѫ съвѣдѣтельствоваахѫ на нь г꙯лште .
ѣко мꙑ слꙑшахомꙑ и г꙯лѭшть .
ѣко азъ разорѭ ц꙯рквь сиѭ рѫкотворенѫѭ .
ꙇ трьми дьньми инѫ нерѫкотворенѫ съзиждѫ .
ꙇ тако же не бѣ равъно съвѣдѣтельство имъ .
ꙇ въставъ архиереи по срѣдѣ въпроси и꙯са г꙯лѧ не отъвѣштаваеши
ли ничесоже . чъто сии на тѧ съвѣ[дѣ]тельствꙋѭтъ .
онъ же млъчааше . ꙇ ничьсоже не отъвѣштааше . Пакꙑ архиереи
въпроси и и г꙯ла емꙋ . тꙑ ли еси х꙯ъ с꙯нъ б꙯лгсвнааго .
ꙇ꙯съ же рече азъ есмъ . ꙇ ꙋзьрите с꙯на ч꙯лскааго .
о д꙯еснѫѭ сѣдѧшта силꙑ . ꙇ грѧдѫшта съ облакꙑ н꙯бсскꙑими .
архиереи же растръзавъ ризъи своѩ г꙯ла .
что еште трѣбꙋемъ съвѣдѣтель .
слꙑшасте власфимиѭ его . что вамъ сѧ авлѣатъ .
они же вьси осѫдишѧ и повинънꙋ бꙑти съмръти .
ꙇ начѧсѧ едини пльвати на нь . ꙇ прикрꙑвати лице его и мѫчити и .
ꙇ г꙯лати емꙋ . прорьци намъ х꙯е кто естъ ꙋдареи тѧ .
ꙇ слꙋгꙑ биѭште за ланитѫ прѣѩсѧ и ⁘
ꙇ сѫштꙋ петрови низꙋ на дворѣ . приде едина отъ рабꙑнь архиереовъ .
ꙇ видѣвъши петра грѣѭшта сѧ . вьзьрѣвъши на нь г꙯ла .
ꙇ҅ тꙑ съ назарѣниномь и꙯смъ бѣ .
о҅нъ же отъвръже сѧ г꙯лѧ . не ꙋмѣѭ ни съвѣмь что тꙑ г꙯лши .
ꙇ изиде вонъ на прѣдъдворие . ꙇ кокотъ вьспѣтъ .
ꙇ видѣвъши и рабꙑни пакꙑ начѧтъ г꙯лати къ стоѩштиимъ .
ѣко сь естъ отъ нихъ .
онъ же пакꙑ отъметааше сѧ . ꙇ не по мъногꙋ пакꙑ стоѩщеи .
г꙯лаахѫ петрови . вꙑ истинѫ отъ нихъ еси . ꙇбо галилѣанинъ еси .
ꙇ бесѣда твоѣ подобитъ сѧ .
онъ же начѧтъ ротити сѧ и клѧти сѧ .
ѣко не вѣмъ ч꙯лвка сего егоже г꙯лте .
ꙇ въторицеѭ кокотъ въспѣтъ . ꙇ помѣнѫ петръ г꙯лъ иже
рече емꙋ и꙯съ . прѣжде даже кокотъ не в꙯ъзгласитъ дъва кратꙑ .
отъвръжеши сѧ мене три кратꙑ . ꙇ начѧтъ плакати сѧ .
ꙇ абье на ꙋтрѣи съвѣтъ сътворьше архиереи и старьци .
и кънижъникꙑ и весь сънемъ . съвѧзавъше и꙯са вѣсѧ .
и прѣдашѧ и пилатови .
и въпроси и пилатъ . тꙑ ли еси ц꙯сръ июдеискъ .
онъ же отъвѣштавъ рече емꙋ . тꙑ г꙯лши .
ꙇ г꙯лхѫ на нь архиереи мъного . онъ же ничесоже не отъвѣштавааше .
Пилатъ же пакꙑ въпрашааше и г꙯лѧ . не отъвѣштаваеши ли ничесоже .
виждъ колико на тѧ съвѣдѣтельствꙋѭтъ .
ꙇ꙯с же к томꙋ ничесоже не отъвѣшта . ѣко дивити сѧ пилатови .
на вьсѣкъ же праздьникъ отъпꙋштааше имъ .
единого съвѧзьнѣ егоже прошаахѫ .
бѣ же нарицаемꙑ варавва съ своими ковьникꙑ съвѧзанъ .
ꙇже въ ковѣ ꙋбииство сътворишѧ .
и възъпивъше начѧсѧ просити ѣкоже присно творѣаше имъ .
пилатъ же отъвѣшта имъ г꙯лѧ .
хоштете ли да отъпꙋштѫ въ {въ} ц꙯срѣ июдеиска .
вѣдѣаше бо ѣко зависти ради прѣдашѧ и архиереи .
Архиереи же поманѫшѧ народꙋ . да паче варавѫ отъпꙋститъ имъ .
Пилатъ же пакꙑ отъвѣштавъ рече имъ .
что ꙋбо хоштете сътворѭ егоже г꙯лете ц꙯срѣ июдеиска .
они же пакꙑ възьпишѧ пропьни и .
пилатъ же г꙯лаше имъ что бо зъло сътвори .
они же лише възъпишѧ пропьни и .
Пилатъ же хотѧ народꙋ похоть сътворити . пꙋсти имъ варавѫ .
ꙇ прѣдастъ и꙯са бивъ . да и пропънѫтъ ⁘
Воини же вѣсѧ и꙯са вънѫтрь на дворъ . еже естъ прѣторъ .
ꙇ призъвашѧ вьсѫ спирѫ .
ꙇ облѣшѧ и въ прапрѫдъ .
ꙇ възложишѧ на нь съплетъше тръновъ вѣнецъ .
ꙇ начѧсѧ цѣловати и . радꙋи сѧ ц꙯срю июдеискъ .
ꙇ биѣхѫ и тръстьѭ по главѣ . и пльваахѫ на нь .
ꙇ прѣгꙑбаѭште колѣна кланѣахѫ сѧ емꙋ .
и егда порѫгашѧ сѧ емꙋ . съвлѣшѧ съ него прапрѫдъ .
ꙇ облѣшѧ и въ ризꙑ своѩ҅ . ꙇ извѣсѧ и да пропънѫтъ і . ⁘
ꙇ задѣшѧ мимо ходѧштꙋ единомꙋ симонꙋ кѵрѣнинꙋ грѧдѫштю съ села .
о꙯тцꙋ алексѧдровꙋ . и рѵфовꙋ . да вьзъметъ к꙯стъ его .
и привѣсѧ и на мѣсто голъгота еже естъ съказаемо краниево мѣсто .
ꙇ даѣхѫ емꙋ пити оцътъно вино . онъ же не приѩтъ .
ꙇ пропьнъше и раздѣльше ризꙑ его меташѧ жрѣбиѩ о нѧ .
кто что вьзьметъ .
бѣ же година третиѣа . ꙇ пропѧсѧ и .
ꙇ бѣ написание винꙑ его написано ц꙯сръ июдеискъ .
ꙇ съ нимь пропѧшѧ дъва разбоиника . единого о деснѫѭ .
а дрꙋгааго о шюѭ его .
ꙇ събꙑстъ сѧ писаное еже г꙯лтъ .
ꙇ҅ съ безаконьникома причътенъ бꙑстъ .
ꙇ мимо ходѧштеи хꙋлѣахѫ и . ꙇ покꙑваѭште главами своими .
ꙇ г꙯лште ꙋва . разарѣѩи ц꙯рквъ . и трьми дьньми съзидаѩ
съпаси сѧ самъ . ꙇ съниди съ к꙯рста .
такожде и архиереи рѫгаѭште сѧ съ кънижъникꙑ .
дрꙋгъ къ дрꙋгꙋ г꙯лаахѫ . ꙇнꙑ съпасе . али себе не можетъ съпасти
х꙯ъ ц꙯сръ издаилвъ . да сънидетъ нꙑнѣ съ к꙯рста .
да видимъ и вѣрѫ имемъ ⁘ ꙇ пропѧтаѣ съ нимь поношаашете емꙋ .
Бꙑвъши же годинѣ шестѣи . тъма бꙑстъ по вьсеи земи
до девѧтꙑѩ годинꙑ .
ꙇ въ девѧтѫѭ годинѫ възъпи и꙯съ гласомь велиемь г꙯лѧ .
елѡи елѡи лима савахтани . еже естъ съказаемое б꙯же б꙯же
мои въскѫѭ мѧ остави .
ꙇ едини отъ стоѧштихъ . слꙑшавъше г꙯лаахѫ . виждъ илиѭ глашаатъ .
текъ же единъ исплънь гѫбѫ оцъта .
ꙇ вьзнезъ на тръсть напаѣше и г꙯лѧ .
не дѣите да видимъ . аште придетъ илиѣ сънѧтъ его .
ꙇ꙯с же пꙋщъ гласъ велии издъше .
ꙇ опона ц꙯рквнаѣ раздъра сѧ на дъвое съ вꙑше до ниже .
Видѣвъ же сотьникъ стоѩи прѣмо емꙋ .
ѣко тако вьзъпивъ издъше . рече въ істинѫ ч꙯лкъ съ с꙯нъ б꙯жии бѣ .
бѣахѫ же и женꙑ издалече зърѧштѧ .
въ нихъже бѣ и мариѣ магдалини .
ꙇ мариѣ иѣкова малаего . ꙇ мати иосиова . ꙇ саломи .
ѩже егда бѣ въ галилеи по немь хождаахѫ и слꙋжаахѫ емꙋ .
ꙇ инꙑ мъногꙑ въшедъшѧѩ съ нимь въ и꙯лмъ .
ꙇ юже поздѣ бꙑвъшю . Понеже бѣ параскевьꙉии пасцѣ .
еже естъ къ соботѣ ⁘
Приде иосифъ отъ ариматѣѩ . благообразенъ съвѣтьникъ .
ꙇже и тъ бѣ чаѩ ц꙯срствиѣ б꙯жиѣ . ꙇ дръзнѫвъ въниде къ пилатꙋ .
ꙇ проси тѣла и꙯сва .
пилатъ же диви сѧ аште ꙋже ꙋмърѣтъ .
призъвавъ сътъника аште ꙋже ꙋмьрѣтъ .
ꙇ ꙋвѣдѣвъ отъ кентѵриона . дастъ тѣло иосифови .
ꙇ кꙋпль плаштаницѫ и сънемꙑ и обитꙑи въ плаштаницѫ .
ꙇ въложи въ гробъ . ꙇже бѣ исѣченъ отъ камене .
ꙇ привали камень на двьри гробꙋ ⁘
Мариѣ же магдалини . ꙇ мариѣ иосиова .
зьрѣашете къде и полагаахѫ ⁘ кц꙯ ⁘
Ꙇ минѫвъши соботѣ . мариѣ магдалини .
ꙇ҅ мариѣ иѣковлѣ и саломи . кꙋпишѧ ароматъи .
да пришедъшѧ помажѫтъ і .
ꙇ ѕѣло за ꙋтра вь единѫ соботъ .
придѫ на гробъ въсиѣвъшю слъньцю .
ꙇ г꙯лаахѫ къ себѣ . кто отъвалитъ намъ камень отъ двьреи гроба .
ꙇ възьрѣвъшѧ видѣшѧ ѣко отъваленъ бѣ камень . бѣ бо велеи ѕѣло .
ꙇ вълѣзъшѧ въ гробъ видѣшѧ юношѫ сѣдѧшть о деснѫѭ .
одѣнъ въ одеждѫ бѣлѫ и ꙋжасѫ сѧ . ⁘
Ѡнъ же рече имъ . не ꙋжасаите сѧ . ꙇ꙯са ищете назарѣнина пропѧтааго .
въста нѣстъ съде . се мѣсто иде бѣ положенъ .
нъ и҅дѣте ръцѣте ꙋченикомъ его и петрови .
ѣко варѣатъ вꙑ въ галилеи . тꙋ и видите ѣкоже рече вамъ .
ꙇ ишедъшѧ бѣжашѧ отъ гроба . ꙇ имѣаше же ѩ трепетъ и
ꙋжасъ и никомꙋже ничесоже не рѣшѧ боѣхѫ бо сѧ . ⁘ кц꙯ . ⁘
Вьскрьсъ же и꙯съ за ꙋтра въ пръвꙑ соботѣ .
ѣви сѧ прѣжде марии магдалини . ꙇж неѩ҅же изгъна ж꙯ бѣсъ .
она шьдъши вьзвѣсти бꙑвъшимъ съ нимъ . плачѫштемъ сѧ и рꙑдаѭштемъ .
они же слꙑшавъше ѣко живъ естъ . и видѣнъ бꙑстъ еѭ . не ѩсѧ вѣрꙑ .
по сихъ же дьвѣма отъ нихъ грѧдѫштема . ѣви сѧ инѣмь образомь .
ꙇдѫщема на село .
ꙇ та шедъша вьзвѣстисте прочиимъ . ни тѣма же вѣрꙑ ѩсѧ .
послѣдь же вьзлежѧштемъ имъ . единꙋемꙋ на десѧте ѣви сѧ .
ꙇ поноси невѣрьствию ихъ и жестосръдью .
ѣко видѣвъшиимъ его въставъша из мрътвꙑхъ не ѩсѧ вѣрꙑ .
ꙇ рече имъ шедъше въ весь миръ . проповѣдите е꙯ванꙉлие вьсеи твари .
ꙇ иже вѣрѫ иметъ и кръститъ сѧ съпасенъ бѫдетъ .
а иже не иметъ вѣрꙑ осѫжденъ бѫдетъ ⁘
Знамениѣ же вѣрꙋѭштиимъ си послѣдъствꙋѭтъ .
ꙇменемъ моимъ бѣсꙑ ижденѫтъ . ѩ꙯зкꙑ в꙯ъзглаглѭтъ новꙑ
ꙇ въ ркахъ змиѩ вьзъмѫтъ . аще и съмрътъно что испиѭтъ ничътоже ихъ
не врѣдитъ . на недѫжьникꙑ рѫкꙑ ???? възложѧтъ . и съдрави бѫтъ ⁘
г꙯ь же и꙯съ по г꙯лании его къ нимъ . вьзнесе сѧ на небо .
ꙇ сѣде о деснѫѭ б꙯а .
они же ишедъше проповѣдѣшѧ въсѫдѣ . г꙯ю поспѣшъствꙋѭштꙋ .
ꙇ слово ꙋтвръждаѭштю . послѣдъствꙋѭштиими знаменими аминь ⁖⁘:
ЕВАНЬꙈЕЛИЕ ОТЪ МАРЪКА :⁘:
ГЛАВꙐ Е꙯ВАНꙈЛІѢ ЕЖЕ ОТЪ ЛꙊКꙐ
а꙯ О написании ⁘
б꙯ О стрѣгѫштиихъ пастꙑрихъ :⁘:
в꙯ О сѵменѣ ⁘
г꙯ О аньнѣ пророчици ⁘
д꙯ О бꙑвъшиимь г꙯лѣ къ іоанꙋ ⁘
е꙯ О въпрошъшиихъ иоана ⁘
ж꙯ О искꙋшении с꙯пстелевѣ ⁘
ѕ꙯ О имѫштимь д꙯хъ бѣсенъ ⁘
з꙯ О тъшти петровѣ ⁘
ꙇ꙯ О исцѣлѣвъшиихъ отъ различенъ недгъ ⁘
а꙯ꙇ О ловитвѣ рꙑбъ ⁘
б꙯ꙇ О прокаженѣемь ⁘
в꙯ꙇ О ослабленѣемь ⁘
г꙯ꙇ О левьꙉи и мꙑтари .
д꙯ꙇ О имѫштиимъ сѫхѫ рѫкѫ . ⁘
е꙯ꙇ О избърании а꙯плъ ⁘
ж꙯ꙇ О блаженъиихъ ⁘
ѕ꙯ꙇ О сотьницѣ ⁘
з꙯ꙇ О сꙑнꙋ въдовицѧ . ⁘
и꙯ О посъланꙑхъ отъ иоана ⁘
а꙯и О помазавъшии г꙯а хризмоѭ ⁘
б꙯и О притъчи сѣѭштааго . ⁘
и꙯в О запрѣштении вѣтрꙋ и морю ⁘
и꙯г О леꙉеонѣ ⁘
и꙯д О дъштери сѵнагоговѣ ⁘
и꙯е О кръвоточивѣи ⁘
и꙯ж О посълании обѣма на десѧте
и꙯ѕ О пѧти хлѣбъ ⁘
и꙯з О г꙯ни въпрошении . ⁘
ꙉ꙯ О прѣображении и꙯свѣ ⁘
ꙉ꙯а О бѣсънꙋѭштимъ сѧ на новꙑ м꙯сцѧ ⁘
ꙉ꙯б О помꙑшлаѭштихъ кто болеи естъ ⁘
ꙉ꙯в О {о}неповелѣнѣмь послѣдовати . ⁘
ꙉ꙯г О авлении седми десѧтъ :⁘:
ꙉ꙯д О въпрошъшимъ законьницѣ :⁘:
ꙉ꙯е О въпадъшиимъ въ разбоиникꙑ :⁘:
ꙉ꙯ж О мартѣ и марии :⁘:
ꙉ꙯ѕ О молитвѣ :⁘:
ꙉ꙯з О имѫштимь бѣсънѣемь ⁘
к꙯ О възъпивъшии гласомь отъ народа . ⁘
к꙯а О просѧштиихъ знамениѣ :⁘:
к꙯б О фарисѣ ꙋбѣждъшиимъ и꙯са :⁘:
к꙯в О окаании законьникъ :⁘:
к꙯г О квасѣ фарисеисцѣ ⁘
к꙯д О хотѧштимь раздѣлити имѣние ⁘
к꙯е О богатѣмь емꙋже ꙋгобьѕи сѧ нива ⁘
к꙯ж О галилеихъ иже бѣахѫ въ силꙋамѣ ⁘
к꙯ѕ О имѫшти д꙯хъ недѫженъ ⁘
к꙯з О притъчахъ ⁘
л꙯ О въпрошъшимъ аште мало с꙯псаемꙑхъ ⁘
л꙯а О рекъшиихъ и꙯сви ирода раді ⁘
л꙯б О водънотрѫдовитѣемь :⁘:
л꙯в О не любити пръвовъзлѣгании ⁘
л꙯г О зъванꙑхъ на вечер҄ѭ ⁘
л꙯д О стлъпѣ притъча :⁘:
л꙯е О сътѣ овецъ притъча ⁘
л꙯ж О ошедъшиимъ въ странѫ далече ⁘
л꙯ѕ О приставьницѣ неправедьнѣемь ⁘
л꙯з О богатѣемь и лазарѣ ⁘
м꙯ О десѧти прокаженъ ⁘
м꙯а О сѫдии неправедьнѣемь ⁘
м꙯б О фарисѣи и мꙑтари . ⁘
м꙯в О въпрошъшимь его богатѣ ⁘
м꙯г О слѣпѣемь :⁘:
м꙯д О закхеи :⁘:
м꙯е О ошедъшиимъ приѩти ц꙯срствие҅ ⁘
м꙯ж О приемъшиихъ десѧтъ мънасъ :⁘:
м꙯ѕ О жрѣбѧти . ⁘
м꙯з О въпрошъшихъ г꙯а архиереихъ и кънижъницѣхъ ⁘
н꙯ О виноградѣ ⁘
н꙯а О лаѭштиихъ кинъса ради ⁘
н꙯б О садꙋкеихъ ⁘
н꙯в о꙯ въпрошени г꙯ни къ фарисѣомъ . ⁘
н꙯г О давъшии оба пѣнѧѕа ⁘
н꙯д О кинсѣ :⁘:
н꙯е О пасцѣ ⁘
н꙯ж О сътѧѕаѭштихъ сѧ кто болеи ⁘
н꙯ѕ О испр꙯ошении а꙯плмъ . ⁘
н꙯з О ꙋничьжении иродовѣ ⁘
о꙯ О плачѫштихъ сѧ женахъ ⁘
о꙯а О покаавъшиимъ сѧ разбоиницѣ ⁘
о꙯б О исп[р]ошении тѣлесе г꙯нѣ ⁘
о꙯в О клеопѣ :⁘:
⁘ ЕВАНЬꙈЕЛІЕ ОТЪ ЛꙊКꙐ :⁘:
Понеже ꙋбо мъноѕи начѧсѧ чинити повѣсть о
ꙇзвѣстованꙑхъ въ насъ вештехъ .
ѣкоже прѣдашѧ намъ бꙑвъшеи искони самовидьци ꙇ слꙋгꙑ словесе .
ꙇзволи сѧ и мьнѣ хождъшю ис пръва по вьсѣхъ .
въ істинѫ по рѧдѫ писати тебѣ . славънꙑ теофиле .
да разꙋмѣеши о нихъже наꙋчилъ сѧ еси словесехъ ꙋтвръждение ⁘
Бꙑстъ въ дьни ирода цѣсѣрѣ июдеиска .
ꙇереи единъ именемъ захариѣ .
отъ ефимѣриѩ авиѣнѧ . ꙇ жена его о꙯тъ дъштеръ арѡнь .
ꙇ имѧ еи елисаветъ .
бѣашете же оба праведъна прѣдъ б꙯мъ .
ходѧшта въ заповѣдехъ въсѣхъ .
ꙇ оправъданиихъ г꙯ни{и҅}хъ бес порока .
и не бѣ има чѧда . понеже бѣ елисаветь неплодꙑ .
ꙇ оба заматорѣвъша вь дьнехъ своихъ бѣашете .
бꙑстъ же слꙋжѧштꙋ емꙋ . въ чинꙋ чрѣдꙑ своеѩ . прѣдъ б꙯мъ .
по обꙑчаю иереискꙋмꙋ . ключи сѧ емꙋ покадити
въшедъшю въ ц꙯рквъ г꙯нѭ .
ꙇ вьсе мъножъство людии бѣ молитвѫ дѣѩ вьнѣ въ годъ темьѣна .
ѣви же сѧ емꙋ а꙯нꙉъ г꙯нь стоѩ о деснѫѭ олтарѣ кадилънаего .
ꙇ съмѧте сѧ захариѣ видѣвъ . ꙇ страхъ нападе на нь .
рече же къ немꙋ а꙯нꙉлъ . не бои сѧ захарие .
зане ꙋслꙑшана бꙑстъ молитва твоѣ .
ꙇ жена твоѣ елисаветь родитъ с꙯нъ тебѣ . ꙇ наречеши имѧ емꙋ иоанъ .
ꙇ бѫдетъ тебѣ радость и веселие .
ꙇ мъноѕи о рождьствѣ его въздрадꙋѭтъ сѧ .
бѫдетъ бо велеи прѣдъ г꙯мь . и вина и сикера не иматъ пити .
ꙇ д꙯ха с꙯тааго исплънитъ сѧ еште и чрѣва матере своеѩ .
ꙇ мъногꙑ с꙯нвъ и꙯здрлвъ обратитъ къ г꙯и б꙯ꙋ ихъ .
ꙇ тъ прѣдъидетъ прѣдъ нимь д꙯хомь и силоѭ илииноѭ̑ .
обратити сръдъца отъцемъ на чѧда .
ꙇ противънꙑѩ въ мѫдрость праведънꙑхъ .
ꙋготовати г꙯ви люди съвръшенꙑ .
ꙇ рече захариѣ къ а꙯нꙉꙋ . по чесомꙋ разꙋмѣѭ се .
азъ бо есмъ старъ и жена моѣ заматорѣвъши вь дьнехъ своихъ .
ꙇ отъвѣштавъ а꙯нꙉлъ . рече емꙋ . азъ есмъ г꙯аврлъ
прѣстоѩи прѣдъ б꙯мъ . ꙇ посъланъ есмъ г꙯лти [къ] тебѣ .
ꙇ благовѣстити тебѣ .
ꙇ се бѫдеши млъчѧ и не могꙑ проглаголати . до негоже дьне бѫдетъ се .
зане не вѣрова словесемъ моимъ . ѣже събѫдѫтъ сѧ въ врѣмѧ свое҅ .
ꙇ бѣшѧ людье жидѫще захариѩ .
ꙇ чюждаахѫ сѧ еже къшнѣаше тъ въ цръкъве .
ꙇшедъ же не можааше г꙯лати къ людемъ .
ꙇ разꙋмѣшѧ ѣко видѣние видѣ въ ц꙯ркви .
ꙇ тъ бѣ помаваѩ имъ . ꙇ прѣбꙑвааше нѣмъ .
ꙇ бꙑстъ ѣко исплънишѧ сѧ денье слꙋжьбꙑ его иде въ домъ свои .
по сихъ же дьнехъ ⁘ зч꙯ ⁘ зачѧтъ елисаветь жена его .
ꙇ таѣше сѧ д꙯ м꙯сцъ г꙯лѭшти .
ѣко тако сътвори мьнѣ г꙯ъ . вь дьни вь нѧже призьрѣ .
отъѩти поношение мое въ ч꙯лвцѣхъ ⁘
Въ шестꙑ же мѣсѧцъ посъланъ бꙑстъ а꙯нꙉлъ гавьрилъ отъ б꙯а .
въ градъ галилеискъ . емꙋже имѧ назаретъ .
къ дѣвѣ обрѫченѣ мѫжеви . емꙋже имѧ иосифъ . отъ домꙋ д꙯авдва .
ꙇ имѧ дѣвѣ мариѣ .
ꙇ въшедъ къ неи а꙯нꙉлъ рече . радꙋи сѧ благодатънаѣ г꙯ъ съ тобоѭ .
б꙯лгсна тꙑ въ женахъ .
она же видѣвъши съмѧте сѧ о словеси его .
ꙇ помꙑшлѣаше вь себѣ каково се бѫдетъ цѣлование .
ꙇ рече еи а꙯нꙉлъ . не бои сѧ марие . обрѣте бо благодатъ отъ б꙯а .
ꙇ се зачьнеши вь чрѣвѣ и родиши с꙯нъ . ꙇ наречеши имѧ емꙋ и꙯съ .
сь бѫдетъ велии . ꙇ с꙯нъ вꙑшънѣаго наречетъ сѧ ⁘
ꙇ дастъ емꙋ г꙯ъ б꙯ъ прѣстолъ д꙯авда о꙯тца его .
ꙇ въцѣсаритъ сѧ въ домꙋ иѣковли въ вѣкꙑ .
ꙇ ц꙯срствию его не бѫдетъ коньца ⁘
Рече же мариѣ къ а꙯нꙉлꙋ . како бѫдетъ се иде мѫжа не знаѭ̑ .
ꙇ отъвѣштавъ а꙯нꙉлъ рече еи . д꙯хъ с꙯тꙑ наидетъ на тѧ .
ꙇ сила вꙑшънѣаго осѣнитъ тѧ . тѣмь же еже родитъ сѧ с꙯то
наречетъ сѧ с꙯нъ б꙯жіи .
ꙇ се елисаветь ѫжика твоѣ . ꙇ та зачѧтъ с꙯на въ старость своѭ .
ꙇ сь мѣсѧцъ шестꙑ естъ еи . нарицаемѣи неплодъви .
ѣко не изнеможетъ отъ б꙯а вьсѣкъ г꙯лъ .
рече же мариѣ се раба г꙯нѣ . бѫди мьнѣ по г꙯лꙋ твоемꙋ .
ꙇ отиде отъ неѩ а꙯нꙉлъ ⁘ кц꙯ ⁘
Въставъши же мариѣ въ тꙑ дьни . ꙇде въ гр꙯ѫ съ тъштаниемь .
въ градъ июдовъ .
ꙇ вьниде въ домъ захариинъ . ꙇ цѣлова елисаветь ⁘
ꙇ бꙑстъ ѣко ꙋслъша елисаветь . цѣлование мариино . вьзигра
сѧ младънецъ въ чрѣвѣ еѩ҅ . ꙇ исплъни сѧ д꙯хмь с꙯тꙑмъ елисаветь .
ꙇ възъпи г꙯ласомь велиемь и рече . б꙯лгсна тꙑ въ женахъ .
ꙇ б꙯лгслвнъ плодъ ѫтробꙑ твоеѩ҅ .
ꙇ отъ кѫдѫ се мьнѣ . да придетъ мати г꙯и моего къ мьнѣ .
се бо ѣко бꙑстъ гласъ цѣлованиѣ твоего въ нꙋшию моею҅ .
вьзигра сѧ младьнецъ радоштами въ ѫтробѣ моеи҅ .
ꙇ блажена ѣже вѣрѫ ѩтъ . ѣко бѫдетъ съвръшение г꙯ланꙑмъ отъ г꙯и .
ꙇ рече мариѣ . величитъ д꙯ша моѣ г꙯а .
ꙇ въздрадова сѧ д꙯хъ мои о б꙯ѕѣ с꙯псѣ моемь .
ѣко призърѣ на съмѣрение рабꙑ своеѩ҅ .
се бо отъ селѣ блажѧтъ мѧ вьси роди .
ѣко сътвори мьнѣ величьѣ силънꙑ . ꙇ свѧто имѧ его .
ꙇ милость его въ родъ и родъ боѩштиимъ сѧ его .
сътвори дръжавѫ мꙑшъцеѭ своеѭ .
растачи гръдꙑѩ҅ мꙑслиѭ с꙯рдца ихъ .
низъложи силънꙑѩ съ прѣстолъ . ꙇ възнесе съмѣренꙑѩ .
алчѫштѧѩ исплъни благъ . ꙇ богатѧштѧѩ сѧ отъпꙋсти тъштѧ .
приѩтъ и꙯лѣ отрока своего . помѣнѫти милость .
ѣкоже г꙯ла къ о꙯тцмъ нашимъ . аврамꙋ и сѣмени его до вѣка ⁘
Прѣбꙑстъ же мариѣ съ неѭ ѣко и три мсцѧ .
ꙇ възврати сѧ въ домъ свои :⁘: кц꙯ ⁘
Елисавети же исплъни сѧ врѣмѧ родити еи . ꙇ роди с꙯нъ .
ꙇ слꙑшашѧ окръсть живѫштеи ꙇ рождение еѩ҅ .
ѣко вьзвеличилъ естъ г꙯ъ милость своѭ съ неѭ .
ꙇ радовахѫ сѧ съ неѭ̑ .
ꙇ҅ бꙑстъ въ осмꙑ день придѫ обрѣзатъ отрочѧте .
ꙇ нарицахѫ е именемь о꙯тца своего захариѣ .
ꙇ отъвѣштавъши мати его рече . ни нъ да наречетъ сѧ иоанъ .
ꙇ рѣшѧ еи . ѣко никтоже естъ отъ рождениѣ твоего .
ꙇже нарицаатъ сѧ именемь тѣмь .
Помаваахѫ же отъцю его . како би хотѣлъ нарешти е .
ꙇ испрошъ дъштицѫ написа г꙯лѧ . ꙇоанъ естъ имѧ емꙋ .
ꙇ чюдишѧ [сѧ] вьси .
о҅тврѣсѧ же сѧ ꙋста его абие и ѩ꙯зкъ его . ꙇ г꙯лаше благословѧ б꙯а .
ꙇ бꙑстъ на вьсѣхъ страхъ живѫштиихъ окръсть ихъ .
ꙇ въ вьсеи странѣ июдеистцѣи повѣдаеми бѣахѫ вьси г꙯ли сии .
ꙇ положишѧ вьси слꙑшавъшеи на сръдьцихъ своихъ г꙯лѭште .
что ꙋбо отрочѧ се бѫдетъ . ꙇ рѫка г꙯нѣ бѣ съ нимь .
ꙇ захариѣ о꙯тцъ е[го] . ꙇсплъни сѧ д꙯хмь с꙯тꙑмъ .
ꙇ пророчъствова г꙯лѧ ⁘
б꙯лгнъ г꙯ъ б꙯ъ и꙯злвъ . ѣко посѣти и сътвори
избавление людемъ своимъ .
ꙇ вьздвиже рогъ с꙯псниѣ нашего . въ домꙋ д꙯авда отрока своего .
ѣкоже г꙯ла ꙋстꙑ с꙯тꙑхъ сѫштиихъ отъ вѣка п꙯ркъ .
с꙯псние отъ врагъ нашихъ . ꙇ из д [р]ѫкъ въсѣхъ ненавидѧштиихъ насъ .
сътворити милость съ о꙯ци нашими . ꙇ помѧнѫти завѣтъ с꙯тои свои .
клѧтвоѭ еѭже клѧтъ сѧ . къ авраамꙋ о꙯тцю нашемꙋ дати намъ
бе страха . ꙇз д рѫкꙑ врагъ нашихъ избавльшемь сѧ . сл{ꙋ}ꙋжити емꙋ
прѣподобиемь . ꙇ правъдоѭ прѣдъ нимь вьсѧ дьни живота нашего .
ꙇ тꙑ отрочѧ проркъ вꙑшьнѣаго наречеши сѧ . прѣдъидеши бо прѣдъ
лицемъ г꙯немь ꙋготовати пѫти его .
дати разꙋмъ с꙯псниѣ людемъ его въ отъпꙋштение грѣховъ ꙇ҅хъ .
м꙯илосрдеи ради б꙯а нашего . вь нихъже посѣтилъ естъ
насъ въстокъ съ вꙑше .
просвѣтити сѣдѧштѧѩ вь тъмѣ : ꙇ сѣни съмрътьнѣ .
направити ногꙑ нашѧ на пѫть миренъ .
отрочѧ же растѣаше и крѣплѣаше сѧ д꙯хмь .
ꙇ бѣ въ пꙋстꙑнѣхъ до дьне авлениѣ своего къ издраилю . ⁘ кц꙯ ⁘
Въ вечеръ х꙯ва рождства :⁘:
Бꙑстъ же вь дьни тъ . ꙇзиде повелѣние отъ кесарѣ авъгꙋста .
написати вьсѫ ꙋселенѫѭ .
се написание пръвое бꙑстъ . владѫштю сѵриеѭ и кѵринию .
ꙇ идѣахѫ вьси кьжъдо напсати сѧ въ свои градъ ⁘
вьзиде же иосифъ отъ галилеѩ . ꙇз града назаретъска .
вь июдеѫ въ градъ д꙯въ . ꙇже нарицаатъ сѧ витлеемъ .
зане бѣаше отъ домꙋ и отьчьствиѣ д꙯авдва .
написати сѧ съ мариеѭ̑ обрѫченѫѭ е҅мꙋ женоѭ .
сѫштеѭ непраздъноѭ̑ .
бꙑстъ же егда бꙑсте тꙋ . ꙇсплънишѧ сѧ дьние родити еи .
ꙇ роди с꙯нъ свои пръвѣнецъ . ꙇ повитъ і . ꙇ положи и вь ѣслехъ .
зане не бѣ има мѣста въ обитѣли ⁘
ꙇ бѣахѫ пастꙑри въ тоижде странѣ .
бьдѧще и стрѣгѫще ст[р]ажѫ нощънѫѭ о стадѣ своемь .
ꙇ се а꙯нꙉлъ г꙯нь ста вь нихъ . ꙇ слава г꙯нѣ осиѣ ѩ .
ꙇ ꙋбоѣшѧ сѧ страхомь велиемь .
ꙇ рече имъ а꙯нꙉлъ не боите сѧ . се бо благовѣштаѭ
вамъ радость велиѭ҅ . ѣже бѫдетъ вьсѣмъ людемъ .
ѣко роди сѧ вамъ дьнесь с꙯псъ . ꙇже естъ х꙯ъ г꙯ъ . въ градѣ д꙯вѣ .
ꙇ се вамъ знамение . обрѧщете младенецъ повитъ лежѧштъ въ ѣслехъ .
ꙇ вънезаапѫ бꙑстъ съ а꙯нꙉлмъ мъножъство вои н꙯ебскꙑихъ .
хвалѧштъ б꙯а и г꙯лглѭштиихъ .
слава въ вꙑшъниихъ б꙯ꙋ . ꙇ на земи миръ . въ ч꙯лвцхъ благоволение .
Ꙇ бꙑстъ ѣко отидѫ отъ нихъ а꙯нꙉли н꙯ибо .
и҅ ч꙯лвци пастꙑри рѣшѧ дрꙋгъ къ дрꙋгꙋ . прѣидѣмъ ꙋбо до витлеема .
ꙇ видимъ г꙯лъ съ бꙑвъшии҅ . ꙇже съказа намъ г꙯ъ .
ꙇ придѫ подвигъше сѧ . ꙇ обрѣтѫ мариѭ же и осифа .
ꙇ младенецъ лежѧштъ въ ѣслехъ .
видѣвъше же съказашѧ о г꙯лѣ . г꙯лнмь имь о отрочѧте семь .
ꙇ вьси слꙑшавъшеи дивишѧ сѧ . о г꙯ланꙑхъ отъ пастꙑрь къ нимь .
мариѣ же съблюдаасе вьсѧ г꙯лꙑ сиѩ сълагаѭшти въ с꙯рдци своемь .
Ꙇ възвратишѧ сѧ пастꙑри славѧште и хвалѧште б꙯а .
о вьсѣхъ еже видѣшѧ и слꙑшашѧ .
ѣкоже г꙯лано бꙑстъ къ нимь ⁘ кц꙯ ⁘
ꙇ егда исплънишѧ сѧ осмь дьнии да и обрѣжѫтъ .
ꙇ нарѣшѧ имѧ емꙋ и꙯съ . нареченое а꙯нꙉлмъ
прѣжде даже [не] зачѧтъ сѧ вь чрѣвѣ ⁘
ꙇ егда исплънишѧ сѧ дьнье очиштениѣ ею҅ . по законꙋ мосеовꙋ .
възнѣсѧ и въ и꙯лмъ . поставити прѣдъ г꙯мь .
ѣкоже естъ писано въ законѣ г꙯ни .
ѣко вьсѣкъ младенецъ мѫжъска полꙋ .
развръзаѩ л꙯ожесна с꙯то г꙯ви наречетъ сѧ .
ꙇ дати жрътвѫ по реченꙋмꙋ въ законѣ г꙯ни .
дъва кагръличишта ли дъва птенъца голѫбина ⁘
Ꙇ се бѣ ч꙯къ въ и꙯лмѣ . емꙋже имѧ сѵмеонъ . ꙇ ч꙯къ съ правъденъ и
чьстивъ . чаѩ ꙋтѣхꙑ и꙯здрвꙑ . ꙇ д꙯хъ бѣ с꙯тъ въ немь .
ꙇ бѣаше емꙋ отъвѣштано д꙯хмь с꙯тꙑмь .
не видѣти съмръти прѣжде даже видитъ х꙯а г꙯нѣ .
ꙇ приде д꙯хмъ въ ц꙯рквь . ꙇ егда вьвѣсте родителѣ отрочѧ и꙯са .
сътворити има по обꙑчаѭ законьнꙋмꙋ о немь .
ꙇ тъ приѩтъ е на рѫкꙋ своею . ꙇ б꙯лгсви б꙯а и рече .
нꙑнѣ отъпꙋстиши раба твоего в꙯лдко . по г꙯лꙋ твоемꙋ съ миромъ .
ѣко видѣсте очи мои съпасение твое .
еже еси ꙋготовалъ прѣдъ лицемъ вьсѣхъ людии .
свѣтъ въ окръвение ѩзꙑкъ . и славѫ лидии твоихъ и꙯лѣ .
ꙇ бѣ иосифъ и мати его чюдѧшта сѧ . о г꙯лемꙑхъ о немь .
ꙇ҅ б꙯лгслви ѣ сѵмеонъ и рече къ марии матери его .
се лежитъ съ на падение и на въстание мъногомъ въ и꙯ли .
ꙇ въ знамение прѣрочъно .
ꙇ тебѣ же самои д꙯шѫ проидетъ орѫжие .
да отъкрꙑѭтъ сѧ отъ мъногъ с꙯рдцъ помꙑшлениѣ . ⁘
Ꙇ бѣ анна пророчица . дъсти фанꙋилева . отъ колѣна асꙋрова .
си заматорѣвъси въ дьнехъ мноѕѣхъ . живъши съ мѫжемь ж꙯ лѣтъ .
отъ дѣвъства своего .
и та въдова до осми десѧтъ и четꙑръ лѣтъ . ѣже не охождааше постомь
и молитвами . слꙋжѧшти день и ношть .
ꙇ та въ тъ часъ приставъши исповѣдааше сѧ г꙯ви . ꙇ г꙯лаше о немь .
вьсѣмъ чаѭштиимъ избавлениѣ въ и꙯мѣ .
ѣко съконьчашѧ сѧ вьсѣ по законꙋ г꙯ню . възвратишѧ сѧ въ галилеѭ .
въ градъ свои назаретъ .
отрочѧ же растѣаше и крѣплѣаше сѧ д꙯хмь .
ꙇсплънѣѩ сѧ прѣмѫдрости . ꙇ благодатъ б꙯жиѣ бѣ на немь ⁘ кц꙯ .
Ꙇ хождаашете родителѣ его по вьсѣ лѣта въ и꙯мъ .
въ праздьникъ пасхꙑ .
ꙇ егда бꙑстъ дъвою на десѧте лѣтꙋ . въшедъшемъ имъ въ и꙯мъ .
по обꙑчаѭ праздьника .
ꙇ коньчавъшемъ дъни възвраштаѭштемъ сѧ имъ .
оста отрокъ и꙯с въ и꙯мѣ . ꙇ не чю иосифъ и мати его .
мьнѣвъша же и въ дрꙋжинѣ сѫштъ . придете пѧть дьне{и} ꙇ искаашете
его въ рождении . ꙇ въ знании .
ꙇ не обрѣтъша его . възвратисте сѧ въ и꙯мъ . възискаѭшта его .
ꙇ бꙑстъ по трехъ дънехъ . обрѣтете и въ ц꙯ркви сѣдѧштъ .
по срѣдѣ ꙋчитель и послꙋшаѭшта ихъ . ꙇ въпрашаѭшта ѩ҅ .
ꙋжасаахѫ же сѧ вьси . послꙋшаѭштеи его .
о разꙋмѣ и о отъвѣтѣхъ его .
ꙇ видѣвъша и дивисте сѧ . ꙇ рече къ немꙋ мати его .
чѧдо что сътвори нама тако . се отецъ твои и азъ .
скръбѧща искааховѣ тебе .
ꙇ рече къ нима . что ѣко искаашета мене . не вѣста ли ѣко ѣже сѫтъ
о꙯ца моего . вь тѣхъ достоитъ ми бꙑти .
ꙇ та не разꙋмѣсте г꙯ла иже рече има .
и съниде съ нима и приде въ назаретъ . ꙇ бѣ повинꙋѩ сѧ има .
ꙇ мати его съблюдааше вьсѧ г꙯лꙑ сиѩ҅ въ с꙯рдци своемь .
ꙇ꙯съ же спѣаше прѣмѫдростиѭ и тѣломъ и благодатиѭ .
отъ б꙯а . и ч꙯лкъ ⁘ кц꙯ :⁘:
Въ пѧтое на десѧте лѣто . владꙑчъства тивериѣ к҄есарѣ .
обладаѭштꙋ понтьскꙋмꙋ пилатꙋ июдѣеѭ . ꙇ четврътовластъствꙋѭштꙋ
галилѣеѭ иродꙋ . филипꙋ же братрꙋ его четврътовластъствꙋѭштꙋ
итꙋриеѭ и трахонитъскоѭ ст[р]аноѭ .
ꙇ лѵсанию четврътовластъствꙋѭштꙋ . авилиниеѭ
при архиереи аннѣ и каиѣфѣ ⁘
Бꙑстъ г꙯лъ б꙯жіи къ иоанꙋ захариинꙋ с꙯нꙋ въ пꙋстꙑни .
ꙇ приде бо вьсѫ странѫ иоръданъскѫѭ .
проповѣдаѩ кръштение покааниѣ . въ отъпꙋштение грѣхомъ .
ѣкоже естъ писано въ кънигахъ словесъ . исаиѩ пр꙯ка г꙯лшта .
Гласъ въпиѭштааго въ пꙋстꙑни . ꙋготоваите пѫть г꙯нь .
правꙑ творите стьзѧ его .
вьсѣка дьбрь исплънитъ сѧ . и вьсѣка гора и хлъмъ съмѣритъ сѧ .
ꙇ бѫдѫтъ стръпътънаѣ въ праваѣ . ꙇ острии въ пѫти гладъкꙑ .
ꙇ ꙋзьритъ вьсѣка плъть с꙯псние б꙯жие .
г꙯лааше же исходѧштиимъ народомъ . кръститъ сѧ отъ него .
ꙇштѧдиѣ ехидънова . къто съказа вамъ бѣжати отъ грѧдѫштааго гнѣва .
сътворите ꙋбо плодꙑ достоинꙑ покаанию .
ꙇ не начинаите г꙯лати въ себѣ . о꙯тца имамъ аврама . г꙯лѭ бо вамъ .
ѣко можетъ б꙯ъ отъ камениѣ сего . вьздвигнѫти чѧда авраамꙋ .
Юже бо секꙑра при корении дрѣва лежитъ . вьсѣко ꙋбо дрѣво не
творѧщее плода добра посѣкаѭтъ и въ огнь вьмѣтаѭтъ ⁖
Ꙇ въпрашаахѫ и народи г꙯лѭщ . что ꙋбо сътворимъ .
отъвѣштавъ же г꙯ла имъ . ꙇмѣѩи дьвѣ ризѣ да подастъ не имѫштꙋмꙋ .
ꙇ имѣѩи брашъна такожде да творитъ .
придѫ же и мꙑтаре кръститъ сѧ . ꙇ рѣшѧ къ немꙋ .
ꙋчителю что сътворимъ .
онъ же рече къ нимъ . ничтоже боле повелѣнааго вамъ творите .
въпрашаахѫ же и и воини г꙯лште . ꙇ мꙑ чъто сътворимъ .
ꙇ рече къ нимъ . никогоже обидите ни оклеветаите .
ꙇ дьвьльни бѫдете оброкꙑ вашими .
Чаѭштемъ же людемъ и помꙑшлѣѭштемь вьсѣмъ въ сръдьцихъ своихъ .
о иоанѣ еда тъ естъ х꙯ъ .
отъвѣштавааше иоанъ вьсѣмъ г꙯лѧ . азъ ꙋбо водоѭ кръштаѭ вꙑ .
грѧдетъ же крѣплеи мене . емꙋже нѣсмъ достоинъ отрѣшити ремене
сапогъ его . тъ вꙑ крьститъ д꙯хмь с꙯тꙑмъ и о꙯гнемь .
емꙋже лопата въ рѫцѣ его . ꙇ потрѣбитъ гꙋмьно свое҅ . ꙇ съберетъ
пшеницѫ въ житьницѫ своѭ . а плѣвꙑ съжежетъ огнемь не гашѫштиимь .
мънога же и ина ꙋтѣшаѩ благовѣстъствоваше къ людемь . ⁘ кц꙯ ⁘
Ꙇродъ же четврътовластьникъ обличаемъ имъ .
о иродиѣдѣ женѣ братра своего .
ꙇ о вьсемь зьлѣ еже сътвори иродъ .
приложи и се надъ вьсѣми . ꙇ заклепе иоана въ темьници . ⁘
Бꙑстъ же егда кръстишѧ сѧ вьси людье .
ꙇ꙯сꙋ крьштьшю сѧ и молѧштю сѧ . отвръзе сѧ небо .
ꙇ съниде д꙯хъ с꙯тꙑи тѣлесънꙑмъ зракомъ . ѣко голѫбь на нь . ꙇ г꙯лсъ
с꙯нбе бꙑстъ г꙯лѧ . тꙑ еси с꙯нъ мои възлюбленꙑ . о тебѣ благоволихъ .
ꙇ тъ бѣ и꙯съ ѣко тремъ десѧтемъ лѣтъ начинаѩ .
с꙯нъ сꙑ ѣко мьнимъ бѣ :⁘⁘: ꙇосифовъ . ꙇлиевъ .
маттатовъ . ⁘ левьꙉиинъ ⁘ мелхиевъ . ꙇ аннаевъ ⁘ ꙇосифовъ ⁘
маттатиевъ ⁘ амосовъ ⁘ наꙋмовъ ⁘ если[м]овъ . ⁘ наанꙉеовъ ⁘
маатовъ ⁘ мататиевъ ⁘ семеоновъ ⁘ ꙇосифовъ ⁘ ꙇюдинъ ⁘
иоанаевъ ⁘ рисиевъ ⁘ зоровавелевъ ⁘ салатилевъ ⁘ нириевъ ⁘
мелхиевъ ⁘ адъдиевъ ⁘ касамовъ . алмодановъ . ꙇровъ ⁘
ꙇосиовъ ⁘ елиезеровъ . ꙇорамовъ ⁘ маттатовъ ⁘ левьꙉиинъ ⁘
сѵмеоновъ ⁘ ꙇюдовъ ⁘ и[о]сифовъ . ꙇоананевъ ⁘ елиакимовъ ⁘
мелеанновъ ⁘ маинановъ ⁘ маттатаевъ ⁘ {а}натановъ . давꙑдовъ ⁘
ꙇесеовъ ⁘ овидовъ ⁘ воозовъ ⁘ салмоновъ ⁘ наасоновъ ⁘
аминадавовъ ⁘ арамовъ ⁘ ꙇор꙯амовъ ⁘ есромовъ ⁘
фаресовъ ⁘ ꙇюдовъ ⁘
ꙇѣкѡвовъ ⁘ ꙇсаковъ . авраамовъ . тарань . нахоровъ ⁘
серꙋховъ ⁘ рагавовъ ⁘ фале[к]овъ ⁘ еверовъ ⁘ салань .
каинановъ ⁘ арфаксадовъ ⁘ симовъ ⁘ ноевъ ⁘ ламеховъ ⁘
матꙋсаль ⁘ еноховъ ⁘ ꙇаредовъ ⁘ малелеилевъ ⁘ каиновъ ⁘
еносовъ ⁘ ситовъ ⁘ адамовъ божеꙇ҅ ⁘
ꙇ꙯съ же исплънь д꙯ха с꙯та . възврати сѧ отъ иоръдана .
ꙇ ведѣаше сѧ д꙯хмъ въ пꙋстꙑнѭ .
к꙯ . дьнии . ꙇскꙋшаемъ диѣволомъ . ꙇ не ѣстъ ничесоже
въ тꙑ дьни ⁘ ꙇ коньчавъшемъ сѧ имъ послѣдь вьзалка .
ꙇ рече емꙋ диѣволъ ⁘ аще с꙯нъ еси б꙯жии .
рьци камению семꙋ да бѫдетъ хлѣбъ .
и отъвѣшта и꙯с къ немꙋ г꙯лѧ . писано естъ ѣко не о хлѣбѣ
единомь живъ бѫдетъ ч꙯къ . нъ о вьсѣкомь г꙯лѣ б꙯жии .
ꙇ вьзведе и диѣволъ на горѫ вꙑсокѫ . показа емꙋ вьсѣка ц꙯срствиѣ
въселенꙑѩ вь чѣсѣ врѣменьнѣ .
ꙇ рече емꙋ диѣволъ . тебѣ дамъ власть сиѭ вьсѫ и славѫ ихъ .
ѣко мьнѣ прѣдана естъ . ꙇ емꙋже аште хоштѫ прѣдамь ѭ .
тꙑ ꙋбо аште поклониши сѧ прѣдъ мноѭ . бѫдѫтъ тебѣ вьсѣ .
ꙇ отъвѣштавъ и꙯съ рече емꙋ . ꙇди за мъноѭ сотоно . писано естъ .
г꙯и б꙯ꙋ твоемꙋ поклониши сѧ . ꙇ томꙋ единомꙋ послꙋжиши .
ꙇ веде и въ ꙇ꙯мъ . ꙇ постави и на крілѣ ц꙯рквьнѣемь . ꙇ рече емꙋ .
аште с꙯нъ еси б꙯жіи . връзи сѧ отъ сѫдꙋ низъ .
писано бо естъ . ѣко а꙯нꙉлмъ своимъ заповѣстъ
о тебѣ съхранити тѧ .
ꙇ на рѫкахъ възъмѫтъ тѧ . да не о камень прѣтъкнеши ногꙑ твоеѩ .
ꙇ отъвѣштавъ и꙯съ рече емꙋ . ѣко речено естъ .
не искꙋсиши г꙯а б꙯а твоего .
ꙇ съконьчавъ вьсѣко искꙋшение диѣволъ .
отиде отъ него до врѣмене ⁘
ꙇ възврати сѧ ꙇ꙯съ . вь силѣ д꙯ховънѣи въ галилѣѭ ⁘
ꙇ вѣсть изиде по вьсеи странѣ о немь .
ꙇ тꙋ ꙋчааше на сънъмищихъ ихъ . славимъ вьсѣми ⁘ зч꙯ ⁘
ꙇ приде въ назаретъ въ немьже бѣ въспитѣнъ .
ꙇ въниде по обꙑча[ю] своемꙋ . вь день соботънꙑ въ сънъмиште .
ꙇ въста чистъ .
ꙇ въздашѧ емꙋ кънигꙑ исаиѩ пророка . ꙇ разгънѫвъ кънигꙑ .
обрѣте мѣсто идеже бѣ написано .
д꙯хъ г꙯нъ на мьнѣ . егоже ради помаза мѧ . благовѣститъ
ништиимь посъла мѧ . ꙇсцѣлитъ съкрꙋшенꙑѩ с꙯рдцемь .
проповѣдѣтъ плѣньникомъ отъпꙋштение . ꙇ слѣпꙑмъ прозьрѣние .
отъпꙋститъ съкрꙋшенꙑѩ въ отърадѫ .
проповѣдѣти лѣто г꙯не приѩто .
ꙇ съгънѫвъ кънигꙑ въдавъ слꙋѕѣ сѣде .
ꙇ вьсѣмъ въ съньмищи очи бѣашете зърѧшти на нь .
начѧтъ же г꙯лати къ нимъ . ѣко дьнесь събꙑстъ сѧ писание се .
въ ꙋшию вашею .
ꙇ вьси съвѣдѣтельствовашѧ емꙋ . Ꙇ дивлѣахѫ сѧ о словесехъ
благодати . исходѧштиихъ из ꙋстъ его ⁘ кц꙯ ⁘ Ꙇ г꙯лахѫ не сь
ли естъ с꙯нъ иосифовъ .
и рече къ нимъ . вьсѣко речете ми притъчѫ сиѭ̑ .
балии ꙇсцѣли сѧ самъ . елико слꙑшахомъ бꙑвъшиихъ . въ каперънаꙋмѣ .
сътвори и сьде въ отьчствии твоемь .
рече же аминь г꙯лѭ вамъ . ѣко никоторꙑ же проркъ приѩтенъ
естъ въ отечъствии своемъ .
въ істинѫ же г꙯лѭ вамъ . мъногꙑ въдовицѧ бѣшѧ .
вь дьни илиинꙑ въ і꙯ли .
егда заклепе сѧ небо . три лѣта и шесть м꙯сцъ .
ѣко бꙑстъ гладъ по вьсеи земи .
ꙇ ни къ единои же ихъ посъланъ бꙑстъ илиѣ҅ .
тъкмо въ сарефтѫ сидонъскѫѭ . къ женѣ въдовици .
ꙇ мъноѕи бѣахѫ прокажени в꙯ли при елисеи пророцѣ .
ꙇ ни единъ же отъ нихъ очисти сѧ . токмо нееманъ сꙋрьскꙑ .
ꙇ исплънише сѧ ѣрости вьси на съньмишти слꙑшѧште .
ꙇ въставъше изгънашѧ и вонъ из града . ꙇ вѣсѧ и до връхꙋ горꙑ .
на неиже градъ ихъ съзъданъ бѣаше . да бѫ и низъринѫли .
онъ же прошедъ по срѣдѣ ихъ идѣаше ⁘ кц꙯ ⁘ зч꙯ ⁘
ꙇ҅ вьниде и꙯съ въ каперънаꙋмъ въ градъ галилеискъ .
ꙇ бѣ ꙋчѧ вь соботꙑ .
ꙇ ꙋжасаахѫ сѧ о ꙋчении его . ѣко съ властиѭ бѣ слово его .
ꙇ въ съньмишти бѣ ч꙯лкъ имꙑ д꙯хъ бѣса н꙯ечста .
ꙇ възъпи гласомь велиемь г꙯лѧ .
остани чьто естъ намь и тебѣ и꙯се назарѣнине .
пришелъ еси погꙋбитъ насъ . вѣмъ тѧ кто еси с꙯тꙑ б꙯жіи .
ꙇ запрѣти емꙋ и꙯съ г꙯лѧ . прѣмлъчи изиди из него .
ꙇ повръгъ і бѣсъ по срѣдѣ изиде иж него . никакоже не врѣждъ его .
ꙇ бꙑстъ ꙋжасъ на вьсѣхъ . ꙇ сътѧзаахѫ сѧ дрꙋгъ къ дрꙋгꙋ г꙯лѭште .
что естъ слово се . ѣко вл[а]стиѭ и силоѭ велитъ .
нечистꙑимъ д꙯хмъ и исходѧтъ ⁘ кц꙯ ⁘
ꙇ҅ исхождааше шюмъ о немъ въ въсѣко мѣсто и странꙑ .
въставъ же и съньмишта . въниде въ домъ симоновъ .
тъшта же симонѣ бѣ одръжима огнемь велиемь и молишѧ и о неи .
ꙇ ставъ надъ неѭ запрѣти огню . и остави ѭ .
абие же въставъши слꙋжааше имъ ⁘
заходѧштю же слънъцꙋ . въси елико имѣахѫ болѧщѧѩ҅
недѫгꙑ различънꙑ . привождаахѫ ѩ къ немꙋ .онъ же на когожъдо ихъ
рѫкѫ възлагаѩ исцѣлѣаше ѩ .
ꙇсхождаахѫ же и бѣси отъ мъногъ въпиѭште и г꙯лѭште .
ѣко тꙑ еси х꙯ъ с꙯нъ б꙯жии . и запрѣштаѩ не даѣше имъ г꙯лати .
ѣко вѣдѣахѫ х꙯а самого сѫшта .
бъвъшю же дьни . ꙇшедъ иде въ пꙋсто мѣсто . ꙇ народи искаахѫ его .
и придо до него . ꙇ дръжаахѫ и да не би отъшелъ отъ нихъ .
онъ же рече къ нимъ . ѣко и дрꙋгꙑимъ градомъ подобаатъ ми
благовѣстити ц꙯ствие б꙯жіе . ѣко на се посъланъ есмъ .
ꙇ бѣ проповѣдаѩ на съньмиштихъ галилѣисцѣхъ .
бꙑстъ же належѧштю емꙋ народꙋ .
да бѫ слꙑшали слово б꙯жие ⁘ кц꙯ ⁘
ꙇ тъ бѣ стоѩ и꙯съ при езерѣ ꙉенисаретъсцѣ .
ꙇ видѣвъ дъва корабица стоѩшта при езерѣ .
рꙑбꙑтвꙑ же ошедъше отъ неѭ плакаахѫ мрѣжѧ .
вълѣзъ же въ единъ отъ корабицю иже бѣ симоновъ .
моли и отъ землѧ отъстѫпити мало .
ꙇ сѣдъ ꙋчааше ис кораблѣ народꙑ .
ѣко же прѣста г꙯лѧ . рече къ симонꙋ вьзѣди {въ}въ глѫбинѫ .
ꙇ вьметѣте мрѣжѧ вашѧ въ ловитвѫ .
ꙇ отъвѣштавъ симонъ рече емꙋ . наставьниче об ношть вьсѫ трождьше
сѧ не ѩсомъ ничесоже . по г꙯лꙋ же твоемꙋ въвръжемъ мрѣжѫ .
ꙇ се сътворьше . обѧсѧ мъножъство рꙑбъ много . протръзааше же сѧ
мрѣжа ихъ .
ꙇ поманѫшѧ причѧстьникомъ иже бѣахѫ въ дрꙋѕѣмь кораби .
да пришѧдъше помогѫтъ имъ . ꙇ придѫ и исплънишѧ оба кораблѣ .
ѣко погрѫжати сѧ има .
видѣвъ же симонъ петръ . припаде къ колѣнома и꙯свама г꙯лѧ .
ꙇзиди отъ мене ѣко мѫжь грѣшенъ есмъ г꙯и .
ꙋжасъ бо одръжааше и . и вьсѧ сѫщѧѩ съ нимъ
о ловитвѣ рꙑбъ ѩже ѩсѧ .
такожде же и иѣкова и оана с꙯на зеведеова .
ѣже бѣсте наслѣдьника симонови .
ꙇ рече къ симонꙋ и꙯съ . не бои сѧ отъ селѣ ч꙯лкꙑ бѫдеши ловѧ .
ꙇ извезъше кораблѣ на сꙋхо
и оставьше вьсе вь слѣдъ его идѫ ⁘ кц꙯ ⁘
ꙇ бꙑстъ егда бꙑстъ въ единомъ отъ градъ .
ꙇ се мѫжъ исплънь прокажениѣ . ꙇ видѣвъ ꙇ꙯са падъ ницъ
моли сѧ емꙋ г꙯лѧ . г꙯и аште хоштеши можеши мѧ очистити .
ꙇ простеръ рѫ[кѫ] коснѫ и рекъ хоштѫ очисти сѧ . ꙇ ѣби{би}е проказа
отиде отъ него .
ꙇ тъ запрѣти емꙋ . никомꙋже не г꙯лти . нъ шедъ покажі сѧ иереови .
ꙇ принеси о очиштении своемь .
ѣкоже повелѣ моси во съвѣдѣтельство имъ ⁘
Прохождааше же паче слово о немь . ꙇ сънъмаахѫ сѧ народи мьноѕи .
слъшати и цѣлити сѧ отъ него . отъ недѫгъ своихъ ⁘
Тъ же бѣ оходѧ въ пꙋстꙑнѧ и молѧ сѧ .
ꙇ бꙑстъ вь единъ отъ дьнеи . и тъ бѣ ꙋчѧ .
ꙇ бѣахѫ сѣдѧште фарисѣи . ꙇ законоꙋчителе ⁘ .
ꙇже бѣахѫ пришъли отъ вьсѣкоѩ вьси .
галилеискꙑ и июдеискꙑ . ꙇ отъ и꙯лма . ꙇ сила г꙯нѣ бѣ цѣлити ѩ .
ꙇ се мѫжи на одрѣ носѧште ч꙯лвка ꙇже бѣ ослабленъ .
ꙇ искаахѫ вънести и и положити и прѣдъ нимъ .
ꙇ не обрѣтъше кѫдѫ вънести [и] народомъ . възлѣзъше на храмъ .
сквозѣ скѫдель низъвѣсишѧ и . съ одромь ???? прдъ и꙯са .
ꙇ видѣвъ вѣрѫ [ихъ] рече емꙋ .
ч꙯лвче отъпꙋштаѭтъ ти сѧ грѣси твои .
и начѧсѧ помꙑшлѣти кънижъници и фарисѣи г꙯лште .
къто естъ сь иже г꙯летъ власфимиѭ . кто можетъ отъпꙋштати грѣхꙑ
тъкмо единъ б꙯ъ .
разꙋмѣвъ же и꙯съ помꙑшлениѣ ихъ . отъвѣштавъ рече къ нимъ .
что помꙑшлѣате въ с꙯рдцхъ вашихъ .
что естъ ꙋдо ?? бѣе решти . отъпꙋштаѭтъ ти сѧ грѣси твои .
ли решти въстани и ходи .
нъ [да] ꙋвѣсте ѣко вл{в}асть иматъ с꙯нъ ч꙯лвчскꙑ на земи
отъпꙋштати грѣхꙑ . рече ослабленꙋмꙋ тебѣ г꙯лѭ въстани .
ꙇ вьзьми од[ръ] твои и иди въ домъ твои .
ꙇ абие в[ъ]ставъ прѣдъ ними . вьзем[ъ] [на] немъже лежааше .
ꙇде въ дом[ъ] свои славѧ б꙯а .
ꙇ исплънишѧ с[ѧ] страхомь г꙯лѭште . ѣко видѣхо[мъ]
дивъна дьнесь ⁘ кц꙯ ⁘
ꙇ по сих[ъ] [и]зиде и ꙋзьрѣ мꙑтарѣ име[немъ] левьꙉиѭ .
сѣдѧштъ на мъ[ітьни]ци . ꙇ рече емꙋ иди по мьнѣ .
ꙇ [оста]вь вьсѣ вь слѣдъ его иде
и съ[твори] чрѣждение велие левьꙉии емꙋ . въ домꙋ своемь .
ꙇ бѣ народъ мъногъ мꙑтарь .
ꙇ инѣхъ иже бѣахѫ съ нимь вьзлежѧште .
и ръпътаахѫ кънижъници ихъ и фарисѣи . къ ꙋченикомъ его г꙯лѭще .
по чъто съ мꙑтари и грѣшъникꙑ ѣсте и пьете .
ꙇ отъвѣштавъ и꙯съ рече къ нимъ .
не трѣбꙋѭтъ съдравии врача нъ болѧщеи .
не придъ призъватъ праведъникъ . нъ грѣшъникꙑ въ покаание ⁘ кц꙯ ⁘
они же рѣшѧ кь немꙋ по чъто ꙋченици иоанови постѧтъ сѧ чѧсто и
молитвꙑ творѧтъ . такожде и фарисѣистии . а твои ѣдѧтъ и пиѭтъ .
онъ же рече къ нимъ . еда можете с꙯нꙑ брачънꙑѩ доньдеже женихъ
естъ съ ними сътворити постити сѧ .
придѫтъ же дьние егда отъѩтъ бѫдетъ отъ нихъ женихъ .
тъгда постѧтъ сѧ въ тꙑ дъни .
г꙯лааше же и притъчѫ къ нимъ . ѣко никътоже приставлениѣ ризꙑ новꙑ .
не приставлѣатъ на ризѫ ветъхѫ . аште ли же ни и новѫѭ раздеретъ .
ꙇ ветъсѣи не приключитъ сѧ приставление
еже отъ новааго ⁘
ꙇ никтоже не въливаатъ вина нова въ мѣхꙑ ветъхꙑ .
аще ли же ни просадитъ вино новое мѣхꙑ .
ꙇ то пролѣетъ сѧ и мѣси погꙑбнѫтъ .
нъ вино ново въ мѣхꙑ новꙑ въливати . ꙇ обое съблюдетъ сѧ .
ꙇ никътоже пивъ ветъха абие хоштетъ новꙋꙋмꙋ .
г꙯лтъ бо ветъхое лꙋче естъ ⁘
Бꙑстъ же въ соботѫ въторопръвѫѭ . ꙇти емꙋ сквозѣ сѣаниѣ .
ꙇ въстръзаахѫ ꙋченици его класꙑ . ꙇ ѣдѣахѫ истираѭште рѫкама .
едини же отъ фарисѣи рѣшѧ имъ . что творите егоже не достоитъ
твори[ти] въ соботѫ .
ꙇ отъвѣштавъ и꙯съ рече къ нимъ . ни ли сего есте чъли еже
сътвори д꙯вдъ . егда възалка сѧ самъ . и иже съ нимъ бѣахѫ .
како вьниде въ домъ б꙯жіи . ꙇ хлѣбꙑ прѣдъложениѣ приѩ и ѣстъ .
и дастъ и сѫштиимъ съ нимь . ꙇ҅хъже [не] достоѣаше ѣсти .
тъкмо иерѣомъ единѣмъ .
ꙇ г꙯лааше имъ ѣко г꙯ъ естъ с꙯нъ ч꙯кꙑ соботѣ ⁘
Бꙑстъ же и въ дрꙋгоѭ соботѫ . вънити емꙋ въ съньмиште и ꙋчити .
ꙇ бѣ ч꙯лвѣкъ тꙋ и рѫка деснаа емꙋ бѣ сꙋха .
ꙇ назьрѣахѫ и кънижъници и фарисѣи аште въ соботѫ исцѣлитꙑ и .
да обрѧштѫтъ рѣчъ на нь .
онъ же вѣдѣаше помꙑшлениѣ ихъ . ꙇ рече члвѣкови
имѫштѫмꙋ сꙋхѫ рѫкѫ . въстани и стани по срѣдѣ онъ же въста .
рече же и꙯съ къ нимъ . въпрошѫ вꙑ что достоитъ въ соботꙑ добро
ли творити или зъло творити . д꙯шѫ съпасти ли погꙋбити .
ꙇ възьрѣвъ на вьсѧ ѩ рече емꙋ . простьри рѫкѫ т[в]оѭ онъ же
прость[рѣ]тъ . и ꙋтвръди сѧ рѫка его ѣко и дрꙋгаѣ ⁘ кц꙯ ⁘
они же исплънишѧ се безꙋмьѣ . ꙇ г꙯лхѫ дрꙋгъ къ дрꙋгꙋ .
что бишѧ сътворили и꙯сви ⁘
Бꙑстъ же во дьни тꙑ . ꙇзиде въ горѫ молити сѧ и бѣ об ношть въ
молитвѣ б꙯зии .
ꙇ егда бꙑстъ день пригласи ꙋченикꙑ своѩ . ꙇ избъравъ отъ нихъ
дъва на десѧте . ѩже и апостолꙑ нарече .
симона егоже именова петра . ꙇ аньдрѣѭ братра его .
ꙇ иѣкова и иоана . фл꙯ипа и вартоломѣа .
матьтѣа и томѫ . иѣкова альфеова . ꙇ симона нарицаемааго зилота .
ꙇюдѫ иѣковлѣ .
ꙇ июдѫ искариотъскааго . ꙇже бꙑстъ и прѣдатель .
Ꙇ съшедъ съ ними ста на мѣстѣ равьнѣ . и народъ ꙋченикъ его .
ꙇ мъножьство мъного людии . отъ вьсеѩ июдеѩ и отъ и꙯ерлма .
ꙇ помориѣ тꙋрьска и сидоньска . ꙇже придѫ послꙋшатъ его .
ꙇ исцѣлитъ сѧ отъ недѫгъ .
и страждѫштеи отъ д꙯хъ нечистъ . ꙇсцѣлѣахѫ сѧ .
ꙇ вьсь народь искааше прикасати сѧ емь . ѣко сила ꙇз него исхождааше
и цѣлѣаше вьсѧ .
ꙇ тъ възведъ очи свои на ꙋченикꙑ своѩ г꙯лааше .
блажении ништии ѣко ваше естъ ц꙯ствие б꙯жие . блажении алчѫштеи
нꙑнѣ ѣко насꙑтите сѧ . блажении плачѫштеи нꙑнѣ ѣко вьсмѣѭтъ сѧ .
блажени бѫдете егда вьзненавидѧтъ вꙑ ч꙯лвци . ꙇ егда разлѫчѧтъ
вꙑ и поносѧтъ . ꙇ пронесѫтъ имѧ ваше ѣко зъло .
с꙯на ч꙯лвчскааго ради .
въздрадꙋите сѧ въ тъ день и възиграите . се бо мъзда ваша мънога
на н꙯ебсе . по сихъ бо творѣахѫ п꙯ркмъ о꙯тци ихъ . ⁘
обаче горе вамъ богатꙑимъ . ѣко вьсприѩсте ꙋтѣхѫ вашѫ .
горе вамъ насꙑштении ѣко възалчете сѧ .
горе вамъ смѣѭштеи сѧ нꙑнѣ ѣко въздрꙑдаате и въсплачете сѧ ⁘
Горе егда рекѫтъ добрѣ о васъ вьси ч꙯лв[ц]и .
по семꙋ бо творѣахѫ лъжиимъ п꙯ркмъ о꙯тци ихъ .
Нъ вамъ г꙯лѭ слꙑ[шѧ]штиимъ . любите врагꙑ вашѧ .
добро творите ненавидѧштиимъ васъ .
Благословите клънѫщѧѩ вꙑ . молите сѧ за творѧштѧѩ вамъ обидѫ .
биѭштюмꙋ тѧ въ ланитѫ . подаи дрꙋгꙋѭ .
ꙇ от{т}емлѭштюмꙋ тебѣ ризѫ . ꙇ срачицѧ не възбрани .
въсѣкомꙋ же просѧштꙋмꙋ ꙋ тебе даи . ꙇ отъ отемлѭштааго твоѣ не
истѧѕаи . ⁘ зч꙯ ⁘
Ꙇ ѣкоже хоштете да творѧтъ вамъ ч꙯лци . и вꙑ творите имъ такожде .
ꙇ ѣште ????? любите любѧщѧѩ бꙑ каѣ вамъ хвала естъ .
ꙇбо и грѣшъници любѧштѧѩ ихъ любѧтъ .
ꙇ аште благотворите благотворѧщиимъ васъ . каѣ вамъ хвала естъ .
ибо и грѣшъници тожде творѧтъ .
ꙇ аште въ заимъ даате отъ нихъже чаате въсприѩти .
каѣ вамъ хвала естъ . ꙇбо и грѣшъници грѣшъникомъ
въ заимъ даѭтъ . да вьсприимѫтъ равъно .
обаче любите врагꙑ вашѧ и благотворите . ꙇ въ заимъ даите ничесоже
не чаѭще . и бѫдетъ мъзда ваша мънога . ꙇ бѫдете с꙯нове вꙑшънѣего .
ѣко тъ благъ естъ на невъзблагодатънꙑѩ и зълꙑѩ .
бѫдѣте ꙋбо милостиви . ѣкоже и отецъ вашъ м꙯илосрдъ естъ ⁘ кц꙯ ⁘
ꙇ не сѫдите да не сѫдѧтъ вамъ . не осѫждаите да не осѫдѧтъ васъ .
отъпꙋштаите и отъпꙋстѧтъ вꙑ .
даите и дастъ сѧ вамъ . мѣрѫ добро натъканѫ и потрѫсънѫ и
прѣлиѣѭштѫ сѧ . дадѧтъ на лоно ваше .
тоѭ бо мѣроѭ еѭже мѣрите вьзмѣритъ сѧ вамъ .
Рече же притъчѫ имъ . еда можетъ слѣпецъ слѣпъца водити .
не оба ли вь ѣмѫ въпадете сѧ .
нѣстъ ꙋченикъ надъ ꙋчителемъ своимъ . съвръшенъ же въсѣкъ бѫдетъ .
ѣкоже ꙋчитель его .
что же видиши сѫчецъ иже естъ въ очесе братра твоего .
а бръвъна еже естъ въ очесе твоемь не чюеши .
ли како можеши решти братрꙋ твоемꙋ . братре остави да изъмѫ сѫчецъ
иже естъ въ оцѣ твоемь . самъ бръвъна въ оцѣ твоемь не видѧ .
лицемѣре . изъми пръвѣе бръвъно из очесе твоего .
ꙇ тъгда прозьри[р]ши изѧти сѫчецъ иже естъ въ очесе брат[р]а
твоего .
нѣстъ бо дрѣво добро творѧ плода зъла . Ни дрѣво зъло творѧ
плода добра .
вьсѣко бо дрѣво отъ плода своего познаатъ сѧ .
не отъ тръниѣ бо чешѫтъ смокъви . ни отъ кѫпинꙑ грозда обемлѭтъ ⁘
Благꙑ ч꙯лкъ отъ б꙯лгаго съкровишта с꙯рдца своего износитъ благое .
ꙇ зълꙑ ч꙯лкъ отъ зълааго съкровища с꙯рдца своего износитъ зълое .
отъ избітъка бо с꙯рдца г꙯лтъ ꙋста его .
что же мѧ зовете г꙯и г꙯и а не творите ѣже г꙯лѭ .
въсѣкъ грѧдꙑ къ мьнѣ и слꙑшѧи словеса моѣ и творѧ ѣ .
съкажѫ азъ комꙋ естъ подобенъ .
Подобенъ естъ ч꙯лвкꙋ зиждѫштю храминѫ . ꙇже ископа и ꙋглѫби .
ꙇ положи основание на камене . наводию же бꙑвъшꙋ . припаде рѣка
храминѣ тои . ꙇ не може двигнѫти еѩ . основана бо бѣ на камене .
а слꙑшавꙑ и не сътворь . подобенъ естъ ч꙯лвкꙋ .
съзъдавъшꙋ храминѫ на земи без [о]снованиѣ .
еиже прирази сѧ рѣка . и абие разори сѧ .
ꙇ бꙑстъ раздрꙋшение храминꙑ тоѩ велие .
егда съконьча вьсѧ г꙯лꙑ сиѩ . въ слꙋхꙑ людемь .
въниде {въ}въ каперънаꙋмъ :⁘: зч꙯ ⁘
Сътъникꙋ же етерꙋ рабъ болѧ зълѣ ꙋмирааше . ꙇже бѣ емꙋ чъстенъ .
слꙑшавъ же о и꙯сѣ . посъла къ немꙋ старъцѧ июдеискꙑ .
молѧ и да пришедъ с꙯пстъ раба его .
они же пришедъше къ и꙯сви . молѣахѫ и тъштъно г꙯лѭште
ѣко достоинъ естъ . еже аште даси емꙋ .
любитъ бо ѩ꙯зкъ нашъ . ꙇ съньмиште тъ съзъда намъ .
и꙯съ же идѣаше съ ними . еште же емꙋ недалече сѫщꙋ отъ домꙋ .
посъла къ немꙋ дрꙋгꙑ сътьникъ г꙯лѧ емꙋ. г꙯и не движи сѧ .
нѣсмъ бо [до]стоинъ да подъ кровъ мои вънидеши .
тѣмь же ни себе достоина сътворихъ прити къ тебѣ .
нъ ръци словомъ и исцѣлѣетъ отрокъ мои .
ꙇбо азъ ч꙯лвкъ есмъ подъ властелꙑ ꙋчиненъ . ꙇмѣѩ подъ собоѭ воѩ .
ꙇ г꙯лѭ семꙋ иди и идетъ . ꙇ дрꙋгꙋмꙋ приди и придетъ . ꙇ рабꙋ
моемꙋ сътвори се и сътворитъ .
слъшавъ же се и꙯съ чюди сѧ емꙋ . ꙇ обраштъ сѧ послѣдꙋѭштꙋмꙋ
народꙋ рече . г꙯лѭ вамъ ни вꙑ и꙯зли толикоѩ вѣрꙑ [не] обрѣтъ .
ꙇ възвраштъше сѧ въ домъ посълании . обрѣтѫ болѧштааго раба
исцѣлѣвъша . ⁘ кц꙯ ⁘
ꙇ бꙑстъ въ прочии . ꙇдѣаше и꙯съ въ градъ нарицаемꙑи наинъ .
ꙇ съ нимь идѣахѫ ꙋченици его . ꙇ народъ мъногъ .
ѣко же приближи сѧ къ вратомъ града . ꙇ се изношаахѫ ꙋмерошъ
с꙯нъ иночѧдъ матери своеи . ꙇ та бѣ въдова . ꙇ народъ отъ града
мъногъ бѣ съ неѭ .
ꙇ видѣвъ ѭ г꙯ъ ◌꙯ милосрдова ѭ̑ . ꙇ рече еи не плачи сѧ .
ꙇ пристѫпь коснѫ въ одръ . носѧштеи же сташѧ .
ꙇ рече юношѧ тебѣ г꙯лѭ въстани .
ꙇ сѣде мрътвꙑ и начѧтъ г꙯лати . ꙇ дастꙑ и матери его .
Приѩтъ же ст[р]ахъ вьсѧ . ꙇ славлѣахѫ б꙯а г꙯лѫште . ѣко пр꙯къ
великъ въста въ насъ . ꙇ ѣко посѣти г꙯ь б꙯ъ людеи своихъ ⁘ кц꙯ ⁘
ꙇ изиде слово се по вьсеи июдеи о немь . ꙇ по вьсеи странѣ .
ꙇ҅ вьзвѣстишѧ иоанꙋ ꙋченици [его] о вьсѣхъ сихъ .
ꙇ призъвавъ дъва етера отъ ꙋченикъ своихъ иоанъ .
посълакъ и꙯сви г꙯лѧ . тꙑ ли еси грѧдꙑи : ли иного чаемъ .
пришьдъша же къ немꙋ мѫжа рѣсте . ꙇоанъ к[ръ]ститель посъла
нꙑ къ тебѣ г꙯лѧ . тꙑ ли еси грѧдꙑи ли иного чаемъ .
въ тъ часъ исцѣли мъногꙑ отъ недѫгъ . ꙇ ранъ и д꙯хъ зълъ . ꙇ мъногомъ
слѣпомъ дарова прозьрѣние .
ꙇ отъвѣштавъ ꙇ꙯съ рече има . шъдъша възвѣстита иоанови . ѣже
видѣста и слꙑшаста . ѣко слѣпии прозираѭтъ .
хромии ходѧтъ . прокажении очиштаѭтъ сѧ .
глꙋсии слꙑшѧтъ мрътвии въстаѭтъ . ништии благовѣстꙋѭтъ .
ꙇ блаже нъ естъ иже аште не съблазнитъ сѧ о мьнѣ .
ошедъшема же вѣстьникома иоанновома ⁘ Начѧтъ г꙯лти къ народомъ о
иоанѣ . чесо изидете въ пꙋстꙑнѭ видѣтъ .
трьсти ли вѣтромъ движемꙑ .
нъ чесо изидете видѣтъ . ч꙯лка ли мѧкъками ризами одѣна .
се иже въ одежди славьнѣ ꙇ пишти сѫште . вь ц꙯срхъ сѫтъ .
нъ чесо изидете видѣтъ . п꙯рк ли еи г꙯лѭ вамъ и лише п꙯рка .
сь естъ о немьже писано естъ . се азъ посꙑлаѭ а꙯нꙉлъ мои прѣдъ
лицемъ твоимь . ꙇже ꙋготоваатъ пѫть твои прѣдъ тобоѭ .
г꙯лѭ же {ва}вамъ . болии рожденꙑхъ женами п꙯ркъ . ꙇоана кръстителѣ
никтоже нѣстъ . мьниꙇ҅ же въ ц꙯срстви божии болии его естъ ⁘
ꙇ҅ вьси людье слꙑшавъше и мꙑтаре оправъдишѧ б꙯а кръштъше сѧ .
кръштениемь иоановомъ .
фарисѣи же и законьници . съвѣтъ б꙯жии отъвръгѫ вь себѣ .
не крьщьше сѧ отъ него .
Комꙋ ꙋбо ꙋподоблѭ ч꙯лкꙑ рода сего . ꙇ комꙋ сѫтъ подобьни .
Подобьни сѫтъ отрочиштемъ сѣдѧштемь на тръжиштихъ .
ꙇ приглашаѭштемъ дрꙋгъ дрꙋга . ꙇ глаголѭштемъ .
пискахомъ вамъ и не плѧсасте . рꙑдахомъ вамъ и не плакасте сѧ .
Приде бо иоанъ кръститель . ни хлѣба ѣдꙑ ни вина пиѩ .
и г꙯лте бѣсъ иматъ . ⁘
Приде с꙯нъ ч꙯лвчскꙑ . ѣдꙑ и пиѩ и г꙯лте . се ч꙯лвкъ ѣдъца и
винопиица . дрꙋгъ мъитаремъ и грѣшъникомъ .
ꙇ оправьди сѧ нрѣмѫдрость отъ чѧдъ своихъ . ⁘
Молѣаше же и единъ отъ фарисѣи да би ѣлъ съ нимъ .
ꙇ въшедъ въ домь фарисѣовъ вьзлеже .
ꙇ се жена въ градѣ ѣже бѣ грѣшъница . ꙇ ꙋвѣдѣвъши
ѣко вьзлежитъ . въ храминѣ фарисѣовѣ . принесъши алавастръ мѵрꙋ .
ꙇ ставъши зади при ногꙋ его . плачѫшти сѧ начѧтъ мочити
ноѕѣ его слъзами . и власꙑ главꙑ своеѩ отирааше .
ꙇ облобꙑзааше ноѕѣ его и мазааше мѵромь .
видѣвъ же фарисѣи възъвавꙑ его рече вь себѣ г꙯лѧ . съ аште би бꙑлъ
п꙯ркъ . вѣдѣлъ би ꙋбо кто и какова жена прикасаатъ сѧ емь .
ѣко грѣшъница естъ .
отъвѣщавъ же и꙯съ рече къ немꙋ . симоне имамъ ти нѣчъто решти .
онъ же отъвѣштавъ рече ꙋчителю рьци .
дъва длъжьника бѣсте заимодавъцꙋ етерꙋ .
единъ бѣ длъженъ пѧтиѭ сотъ динарь . а дрꙋгꙑ пѧтьѭ десѧтъ .
не имѫщема же има въздати обѣма има отъда . которꙑ ꙋбо ею паче
възлюбитꙑ и .
отъвѣштавъ же симонъ рече . непьштюѭ ѣко емꙋже вѧште отъда .
онъ жѧ рече емꙋ . правѣ сѫдилъ еси .
ꙇ обраштъ сѧ къ женѣ рече симонꙋ . видиши ли сиѭ женѫ . вънидъ въ
домъ твои . водꙑ на ноѕѣ мои не дастъ .
си же слъзами омочи нозѣ мои . ꙇ власꙑ своимі отьре .
лобъзаньѣ мьнѣ не дастъ . си же отънели вьнидъ .
не прѣста облобꙑзаѭшти ногꙋ моею .
олѣемь главꙑ моеѩ не помаза . си же нозѣ мои мироѭ помаза .
егоже ради г꙯лѭ ти . отъпꙋштаѭтъ сѧ еи грѣси мьнози .
ѣко вьзлюби мъного . а емꙋже мьне отъда сѧ . мьньшьми любитъ .
Рече же еи отъпꙋштаѭтъ ти сѧ грѣси .
и начѧсѧ възлежѧщеи съ нимь г꙯лати вь себѣ .
кто сь естъ иже и грѣхꙑ отъпꙋштаатъ .
рече же къ женѣ . вѣра твоѣ с꙯пстѧ иди въ миръ ⁘ кц꙯ ⁘
бꙑстъ же по томъ и тъ прохождааше . скозѣ градꙑ и вьси .
проповѣдаѩ и и благовѣстꙋѩ ц꙯срствие б꙯жие .
ꙇ оба на десѧте съ нимь .
ꙇ женꙑ едінꙑ ѩже бѣахѫ исцѣленꙑ . отъ д꙯хъ зьль и болѣзнии .
мариѣ нарицаемаѣ магдалини . ꙇз неѩже изиде седмь бѣсъ .
ꙇ иоанна жена хꙋзанѣ приставъника иродова . и сꙋсана и инꙑ мъногꙑ .
ѩже слꙋжаахѫ емꙋ . отъ имѣ{ и҅}нии своихъ .
Разꙋмѣѭштю же народꙋ мъногꙋ . ꙇ грѧдѫщемъ
отъ вьсѣхъ градъ кь немꙋ ⁘ Рече г꙯ъ притъчѫ сиѭ̑ къ нимъ .
ꙇзиде сѣѩи сѣатъ сѣмене своего . ꙇ егда сѣаше ово паде при пѫти
и попърано бꙑстъ . ꙇ птицѧ н꙯ебскꙑѩ позобашѧ е .
а дрꙋгое паде на камене и прозѧбъ ꙋсъше . зане не имѣаше влагꙑ .
а дрꙋгое паде по срѣдѣ тръниѣ . ꙇ въздрасте тръние и подави е .
а дрꙋгое паде на земи добрѣ . ꙇ прозѧбъ сътвори плодъ сътократицеѭ .
се г꙯лѩ в꙯ъзгласи . имѣѩи ꙋши слꙑшати да слꙑшитъ .
въпрашаахѫ же и ꙋченици его г꙯лѭште . что естъ притъча си .
онъ же рече . вамъ естъ дано вѣдѣти таинꙑ ц꙯с꙯рствиѣ б꙯жиѣ .
а прочиимъ въ притъчахъ . да видѧште не видѧтъ .
и слꙑшѧште не разꙋмѣѭтъ .
естъ зе притъча си . Сѣмѧ естъ слово б꙯жие .
а иже при пѫти сѫтъ слꙑшѧштеи . по томь же придетъ диѣволъ .
ꙇ възъметъ слово отъ с꙯рдца ихъ . да не вѣрꙑ емъше с꙯псни бѫдѫтъ .
а иже на камении . іже егда ꙋслꙑшѧтъ съ радостиѭ приемлѭтъ слово .
ꙇ сии корене не имѫтъ . ꙇже въ врѣмѧ вѣрѫ емлѭтъ .
ꙇ въ врѣмѧ напасти остѫпаѭтъ .
а падъшеи въ трънии сии сѫтъ слꙑшавъшеи . ꙇ отъ б[га]атьствиѣ
и сластьми житеискꙑими ходѧще подавлѣѭтъ сѧ .
ꙇ не до връха плода творѧтъ .
а еже на добрѣ земи сии сѫть . ꙇже добромь сръдьцемъ и благомь .
слꙑшавъше слово дръжѧтъ . ꙇ плодъ творѧтъ въ тръпѣнии ⁖⁘:
Никтоже ꙋбꙋ свѣтильника въжегъ . покрꙑваатъ его съсѫдомь .
ли подъ одръ подълагаатъ . нъ на свѣштъникъ възлагаатъ .
да въходѧштеи видѧтъ свѣтъ .
нѣстъ бо таино еже не авитъ сѧ . ни ꙋтаено еже не бѫдетъ познано .
ꙇ въ ѣвление придетъ ⁘
Блюдѣте сѧ ꙋбо како слꙑшите . ꙇже бо иматъ дастъ сѧ емꙋ .
а иже не иматъ . и еже мьнитъ сѧ имѣѩ отъиметъ сѧ отъ него ⁘
Придѫ же къ немꙋ мати и братриѣ его . ꙇ не можѣахѭ бесѣдовати
къ немꙋ народомь .
ꙇ вьзвѣстишѧ емꙋ г꙯лѫште . ѣко мати твоѣ и братрьѣ твоѣ
вьнѣ стоѩтъ . видѣти тѧ хотѧште .
онъ же отъвѣщавъ рече къ нимъ . мати моѣ и братрьѣ моѣ сии сѫтъ .
слꙑшѧщеи слово б꙯жие и творѧште е ⁘ кц꙯ ⁘
Бꙑстъ же въ единъ отъ дънеи . ꙇ тъ вълѣзе въ корабъ . ꙇ ꙋченици{ци}
его . ꙇ рече къ нимъ прѣѣдѣмъ на онъ полъ езера .
ꙇ въѣдѫ ѣдѫштемъ же имъ . ꙋсъпе . ꙇ съниде бѫрѣ вѣтръна въ езеро .
ꙇ исконьчаваахѫ сѧ и вълаахѫ сѧ .
пристѫпьше же възбꙋдишѧ и г꙯лѭште . ? ? ? наставъниче погꙑблемь .
онъ же въставъ запрѣти вѣтрꙋ . ꙇ влъне[н]ию водънꙋмꙋ и [ꙋ]леже .
ꙇ бꙑстъ тишина .
ꙇ рече къ нимъ . къде естъ вѣра ваша . ꙋбоѣвъше же сѧ .
чюдишѧ сѧ г꙯лѭште къ себѣ . къто ꙋбо съ естъ .
ѣко и вѣтромь велитъ и водѣ . ꙇ послꙋшаѭтъ его .
ꙇ прѣѣдѫ на зем҄лѭ гадаринъскѫ{ѭ} .
ѣже естъ об онъ полъ галилѣѩ
ꙇшедъшю же емꙋ на землѭ . сърѣте и мѫжъ единъ отъ града .
ꙇже имѣ бѣсꙑ отъ лѣтъ мъногъ . ꙇ вь ризѫ не облачааше сѧ .
ꙇ въ храмѣ не живѣаше . нъ въ гробѣхъ .
ꙋзьрѣвъ же и꙯са и възъпивъ . припаде къ немꙋ .
ꙇ гласомь велиемь рече . что естъ мънѣ и тебѣ и꙯се .
с꙯не б꙯а вꙑшънѣаго . молѭ ти сѧ не мѫчи мене .
прѣштааше бо дꙋхови нечистꙋꙋмꙋ ꙇзити отъ ч꙯лка . отъ мъногъ бо лѣтъ
въсхꙑштааше и . ꙇ бѧзаахѫ и ѫжи желѣзнꙑ . ꙇ пѫтꙑ стрѣгѫштеи .
ꙇ растръѕавъ ѫзꙑ . гонимъ бꙑвааше бѣсомъ сквозѣ пꙋстꙑнѭ .
въпроси же и и꙯съ г꙯лѧ что ти имѧ естъ . онъ же рече леꙉеонъ .
ѣко бѣси мъноѕи вънидѫ во нь .
ꙇ молѣахѫ и да не повелитъ имъ въ бездънѫ ити
бѣ же тꙋ стадо свинии мъного пасомо въ горѣ .
ꙇ молишѧ и да повелитъ имъ въ тъи вънити . ꙇ повелѣ имъ .
ꙇшедъше зѧ бѣси отъ ч꙯лвка . вънидѫ въ свиниѩ .
ꙇ ꙋстръми сѧ стадо по брѣгꙋ въ езр꙯о и истопе .
видѣвъше же пасѫштеи бꙑвъшее бѣжашѧ
и възвѣстишѧ въ градѣ и въ селѣхъ .
ꙇзидѫ же видѣтъ бꙑвъшааго . ꙇ придо къ и꙯сви .
ꙇ обрѣтѫ сѣдѧшта ч꙯ка . ꙇз негоже бѣси изидѫ .
облъчена и съмꙑслѧшта при ногꙋ и꙯свꙋ . ꙇ ꙋбоѣшѧ сѧ .
възвѣстишѧ же имъ и видѣвъшеи како съпасе сѧ бѣсъновавꙑ .
ꙇ молишѧ и вьсъ народъ области гадаринъскꙑѩ . отити отъ нихъ .
ѣко страхомь велиемь одръжими бѣахѫ .
онъ же вълѣзъ въ корабъ възврати сѧ .
Молѣаше же сѧ емꙋ мѫжъ . ꙇз негоже изидѫ бѣси .
да би съ нимь бꙑлъ . ꙇ꙯съ же отъпꙋсти и г꙯лѧ .
възврати сѧ въ домъ твои . и повѣдаи елико ти сътвори б꙯ъ .
ꙇ иде по вьсемꙋ градꙋ . проповѣдаѩ елико сътвори емꙋ и꙯съ ⁘ кц꙯ ⁘
бꙑстъ же егда възврати сѧ и꙯съ приѩтꙑ и народъ .
бѣахѫ бо вьси чаѭште его ⁘
Ꙇ се приде мѫжь къ и꙯сꙋ . емꙋже бѣ имѧ иаиръ .
ꙇ тъ кънѧзъ съньмиштю бѣ . ꙇ падъ при ногꙋ и꙯свꙋ .
молѣаше и вънити въ домъ свои .
ѣко дъшти иночѧда бѣ емꙋ . ѣко дъвою на десѧте лѣтꙋ .
и та ꙋмирааше . егда идѣаше народи ꙋгнѣтаахѫ и .
ꙇ жена сѫшти въ точении кръве . отъ дъвоѭ на десѧте лѣтꙋ .
ѣже балиѣмъ издаѣвъши вьсе имѣние . ни отъ единого же не може
исцѣлѣти .
пристѫпьши съ слѣда коснѫ сѧ вьскрилии ризꙑ его .
ꙇ абие ста токъ кръве еѩ .
ꙇ рече и꙯съ . къто естъ коснѫвꙑ сѧ мьнѣ .
отъметаѭштемъ же сѧ въсѣмъ . рече петръ и иже съ нимь бѣахѫ .
наставъниче народи ꙋтѣштаѭтъ тѧ и гнетѫтъ .
ꙇ г꙯леши къто естъ коснѫвꙑ сѧ мьнѣ .
ꙇ꙯съ же рече прикоснѫ сѧ мьнѣ нѣкъто .
азъ бо цюхъ силѫ ишедъшю из мене .
видѣвъши же жена ѣко не ꙋтаи сѧ . трепещѫщи пр҅иде .
ꙇ падъши прѣдъ нимъ . за нѭже винѫ прикоснѫ сѧ емъ .
повѣдѣ емꙋ прѣдъ вьсѣми людьми . ꙇ ѣко исцѣлѣ абие .
онъ же р[е]че еи дръзаи дъшти вѣра твоѣ с꙯пстѧ иди въ миръ .
еще емꙋ г꙯лѭштꙋ . приде единъ отъ архисѵнагога г꙯лѧ емꙋ .
ѣко ꙋмърѣтъ дъшти твоѣ не движи ꙋчителѣ .
ꙇ꙯съ же слꙑшавъ отъвѣшта емꙋ г꙯лѧ . не бои сѧ тъкмо вѣрꙋи
и с꙯псна бѫдетъ .
пришедъ же въ домъ не да никомꙋже вьнити токмо петрови .
и иоанꙋ и иѣковꙋ . ꙇ о꙯тцю отроковицѧ и матери .
рꙑдаахѫ же вьси . и плакаахѫ сѧ еѩ . онъ же рече не плачите сѧ еѩ .
нѣстъ ꙋмръла нъ съпитъ .
ꙇ рѫгаахѫ сѧ емꙋ вѣдѫште ѣк[о] ꙋмьрѣтъ .
онъ же изгънавъ вьсѧ вонъ . ꙇ емъ ѭ за рѫкѫ възгласи г꙯лѧ .
отроковице въстани .
и възврати сѧ д꙯хъ еѩ . ꙇ въскръсе абие . ꙇ повелѣ дати еи ѣсти .
ꙇ ꙋжасете сѧ родителѣ еѩ . онъ зе запрѣти има не повѣдѣти
никомꙋже бꙑвъ[ш]аго ⁘ кц꙯ ⁘
Съзъвавъ же и꙯съ оба на десѧте . дастъ имъ силѫ и власть на
вьсѣхъ бѣсѣхъ . ꙇ недѫгꙑ цѣлити .
ꙇ посъла ѩ . проповѣ[дѣ]ти ц꙯срствие б꙯жие . ꙇ цѣлити болѧщѧѩ .
ꙇ рече къ нимъ . ницъсоже не вьземлѣте на пѫть . ни жъзла ні пирꙑ .
ни хлѣба ни съребра . ни дъвою ризꙋ имѣти .
ꙇ въ ньже домъ вънидете тꙋ прѣбꙑваите . ꙇ отъ тꙋдꙋ исходите .
ꙇ елико не приемлѭтъ васъ . ꙇсходѧште отъ града того .
ꙇ прахъ отъ ногъ вашихъ отътрѧсѣте . вь съвѣдѣние на нѧ .
ісходѧште же прохождаахѫ сквозѣ вьси .
благовѣстꙋѭште . ꙇ цѣлѧште въсѫдѫ ⁘ кц꙯
Слꙑша же иродъ четврътовластецъ . бꙑваѭштаа отъ него вьсѣ .
ꙇ не домꙑшлѣаше сѧ зане г꙯лаглъ бѣ отъ етеръ . ѣко иоанъ въста отъ
мрътвꙑхъ .
отъ инѣхъ же ѣко илиѣ ѣви сѧ . отъ дрꙋгꙑхъ же ѣко п꙯ркъ
нѣкꙑ отъ древьнихъ въскръсе .
ꙇ рече иродъ ꙇоана азъ ꙋсѣкнѫхъ . кто же естъ съ о немъже азъ
слꙑшѫ таковаа . ꙇ҅ и҅скааше видѣти и .
ꙇ҅ възвращьше сѧ а꙯пли повѣдашѧ емꙋ елико сътворишѧ . ꙇ поемъ ѩ
отиде единъ на мѣсто по[ꙑ]сто . града нарицаемааго видъсаида .
народи же разꙋмѣвъше по немь идѫ . ꙇ приимъ ѩ г꙯лааше имъ о
ц꙯ѣсарествии б꙯жии . ꙇ трѣбꙋѭштѧѩ ицѣлениѣ цѣлѣаше ⁘
Дьнь же начѧтъ прѣкланѣти сѧ .
пристѫпьша же оба на десѧте рѣсте емꙋ .
отъпꙋсти народꙑ . да шедъше въ окръстьнѧѩ вьси и села витаѭтъ .
ꙇ обрѧштѫтъ брашъно . ѣко съде на пꙋстѣ мѣстѣ есмъ .
рече же къ нимъ . дадите имъ вꙑ ѣсти . они же рѣшѧ не имамъ
съде вѧште пѧти хлѣбъ . ꙇ рꙑбꙋ дъвоѭ . аще ꙋбо не мꙑ
шьдъше во вьсѧ люди сиѩ҅ . кꙋпимъ брашъна .
бѣаше бо мѫжь ѣко нѧть тꙑсѭшть . ⁘ Рече же къ ꙋченикомъ своимъ
посадите ѩ на сподꙑ по пѧти десѧтъ .
ꙇ сътворишѧ тако . ꙇ посадишѧ вьсѧ .
приемъ же пѧть хлѣбъ и обѣ рꙑбѣ . вьзьрѣвъ на небо благослови ѩ .
и съломи и даѣаше ꙋченикомъ прѣдъложити народꙋ .
ꙇ ѣсѧ и насꙑтишѧ сѧ вьси . ꙇ възѧшѧ избꙑвъшее имъ кошъ ◌꙯б꙯ꙇ ⁘
Ꙇ бꙑстъ егда молѣаше сѧ единъ . съ нимь бѣахѫ ꙋченици его .
ꙇ въпроси ѩ г꙯лѧ . кого мѧ непьштюѭтъ народи бꙑти .
они же отъвѣштавъше рѣшѧ . ꙇоана к꙯рстителѣ и ини же илиѭ .
ови же ѣко п꙯ркъ единъ древьниихъ воскръсе .
Рече же имъ вꙑ же кого мѧ г꙯лете бꙑти .
отъвѣштавъ же петръ рече х꙯а б꙯жиѣ .
онъ же запрѣштъ имъ . повелѣ никомꙋже не г꙯лати сего
рекъ . ѣко подабаатъ с꙯нꙋ ч꙯лскꙋꙋмꙋ мьного пострадати . ꙇ искꙋшенꙋ
бꙑти отъ старецъ . ꙇ архиереи и кънижъникъ . ꙇ ꙋбьенꙋ бꙑти и третии
день въстати .
г꙯лааше же къ вьсѣмъ . аште кто хоштетъ по мьнѣ ити .
да отъвръжетъ сѧ себе . ꙇ да възьметъ к꙯рстъ свои по вьсѧ дьни
и ходитъ по мьнѣ .
ꙇже бо аште хоштетъ д꙯шѫ своѭ съпасти погꙋбитъ ѭ .
ꙇ иже аште погꙋбитъ д꙯шѫ своѭ мене ради с꙯пстъ ѭ .
каѣ бо полъѕа естъ ч꙯лкꙋ аште приобрѧщетъ весь миръ .
а себе погꙋбитъ . ли отъште[ти]тъ .
ꙇже бо аште постꙑдитъ сѧ мене и моихъ словесъ . сего с꙯нъ
ч꙯лскꙑ постꙑдитъ се . егда придетъ въ славѣ своеи и отъчи .
Ꙇ с꙯тꙑихъ а꙯нꙉлъ .
г꙯лѭ же вамъ въ істинѫ сѫтъ едини отъ стоѩштиихъ съде
иже не имѫтъ въкꙋсити съмръти . доньдеже ꙋзърѧтъ ц꙯срствие б꙯жие .
Бꙑстъ же по словесехъ сихъ ѣко дьнии осмь . ꙇ поемъ петра и иоана и
иѣкова . вьзиде на горѫ помолитъ сѧ .
ꙇ бꙑстъ егда молѣаше сѧ видѣние лица его ино .
Ꙇ одѣние его блисцаѩ сѧ .
и се мѫжа дъва съ нимь г꙯лѭща . ѣже бѣсте мосии ꙇ илиѣ .
ѣже ѣвльша сѧ въ славѣ г꙯лаашете исходъ его .
ꙇже хотѣаше съконьчати въ и꙯лмѣ :
Петръ же и сѫштаа съ нимь бѣахѫ отѧгъчени съномь .
ꙋбꙋждъше же сѧ видѣшѧ славѫ его . ꙇ оба мѫжа стоѩща съ нимъ .
ꙇ҅ бꙑстъ егда разлѫчаашете сѧ отъ него . рече петръ къ и꙯сви .
наставьниче добро естъ намъ съде бꙑти . Ꙇ сътворимъ скиниѩ҅ три .
единѫ тебѣ и единѫ мосеови . ꙇ единѫ илии .
не вѣ{дѣ}дꙑ еже г꙯лааше .
се же емꙋ г꙯лѫштю бꙑстъ облакъ . ꙇ осѣни ѩ и ꙋбоѣшѧ же сѧ .
въшедъшема има онѣма въ облакъ .
ꙇ г꙯лсъ бꙑстъ из облака г꙯лѧ . сь естъ с꙯нъ мои възлюбленꙑи .
того слꙋшаите .
ꙇ егда бꙑстъ гласъ . обрѣте сѧ и꙯съ единъ . ꙇ ти ꙋмлъчашѧ .
ꙇ никомꙋже не вьзвѣстишѧ въ тꙑ дьни .
ничесоже о тѣхъ еже видѣшѧ ⁘ кц꙯ ⁘
Бꙑстъ же въ прочии день . съшедъшемъ имъ съ горꙑ .
сърѣте и народъ мъногъ .
ꙇ се мѫжъ ꙇз народа възъпи г꙯лѧ . ꙋчителю молѭ ти сѧ призъри на
с꙯нъ мои҅ . ѣко иночѧдъ ми естъ .
ꙇ се д꙯хъ емлетꙑ и . ꙇ вънезаапѫ въпиетъ и прѫжаатъ сѧ съ пѣнами .
ꙇ едъва оходитъ отъ него съкрꙋшаѩ и .
ꙇ молихъ сѧ ꙋченикомь твоимь да ижденѫтъ і . ꙇ не възмогѫ .
отъвѣштавъ же и꙯съ речѧ ⁘ Ѡ роде невѣрьнь и҅ развраштенъ до
колѣ бѫдѫ въ васъ и тръплѭ вꙑ . приведи ми снъ твои сѣмо .
еште же грѧдѫщю емꙋ . повръже и бѣсъ и сътрѧсе и . запрѣти же
и꙯съ д꙯хꙋ нечистꙋꙋмꙋ . ꙇ исцѣли отрока . и въдастъ і о꙯цю его .
дивлѣахѫ же сѧ вьси о величии б꙯жии ⁘
Вьсѣмъ же чюдѧштемь сѧ о вьсѣхъ ѣже творѣше и꙯съ .
рече къ ꙋченикомъ своимъ .
въложите въ ꙋши ваши словеса си . с꙯нъ бо ч꙯лвчскꙑ иматъ прѣдати сѧ
въ рѫцѣ ч꙯лвчсцѣ .
они же не разꙋмѣшѧ г꙯ла сего . бѣ бо прикръвънь отъ нихъ
да не оштютѧтъ его . ꙇ боѣахѫ сѧ въпросити его о г꙯лѣ семь ⁘
Вьниде же помꙑшление вь нѧ . къто ихъ вѧштеи би бꙑлъ .
ꙇ꙯съ же вѣдꙑ помꙑшление с꙯рдца ихъ . приемъ отрочѧ постави е ꙋ себе
и рецѧ имъ . ꙇже аште прииметъ отрочѧ се въ імѧ мое мѧ приемлетъ .
ꙇ иже аште приемлетъ мѧ . приемлетъ посълавъшааго мѧ .
ꙇже бо мьнии естъ во вьсѣхъ васъ . сь естъ вѧштеи . ⁘
о҅тъвѣштавъ же иоанъ рече . наставъниче видѣхомъ етера . о имени
твоемь изгонѧшта бѣсꙑ . ꙇ възбранихомъ емꙋ ѣко вь слѣдъ
не ходитъ съ нами .
и рече къ немꙋ ꙇ꙯съ . не браните нѣстъ бо на вꙑ .
ꙇже бо нѣстъ на вꙑ по васъ естъ .
Бꙑстъ же егда съконьчаваахѫ сѧ дьнье въсхождению его . ꙇ тъ ꙋтвръди
лице свое въ и꙯мъ ити .
ꙇ посъла вѣстьникꙑ прѣдь лицемъ своимъ .
ꙇ шьдъше вънидѫ вь весь самарѣнъскѫ . да ꙋготоваѭтъ емꙋ .
ꙇ не приѩсѧ его . ѣко лице его бѣ грѧдꙑ въ и꙯҅мъ .
видѣвъша же ꙋченика его иѣковъ и иоанъ . рѣсте г꙯и . хоштеши ли и
речѧвѣ да огнь сънидетъ съ небесе . ꙇ поѣстъ ѩ .
ѣкоже и илиѣ сътвори .
обраштъ же сѧ запрѣти има .
и идѫ вꙑ инѫ весь .
Бꙑстъ зе идѫштемъ по пѫти . рече единъ къ немꙋ .
ꙇдѫ по тебѣ ѣможе колижъдо идеши г꙯и .
ꙇ рече емꙋ и꙯съ . лиси ѣзвинꙑ имѫтъ . и птицѧ н꙯ебскꙑѩ гнѣзда .
а с꙯нъ ч꙯лчскꙑ не иматъ къде подъклонити главꙑ .
Рече же къ дрꙋгꙋꙋмꙋ ходи вь слѣдъ мене . онъ же рече г꙯и .
повели ми древле шѧдъше погрети о꙯тца моего .
Рече зѧ емꙋ и꙯съ остави мрътвꙑмъ погрети своѩ мрътвъцѧ .
тꙑ же шедъ възвѣштаи ц꙯срствие б꙯жие .
рече зе и дрꙋгꙑ идѫ по тебѣ г꙯и . древле
же повели отърешти ми сѧ . ꙇже сѫтъ въ домꙋ моемь .
рече же къ немꙋ и꙯съ . никътоже възложъ рѫкꙑ своеѩ на рало .
ꙇ зьрѧ вьспѧть ꙋправленъ естъ въ ц꙯ѣсрствие б꙯жие ⁘ кц꙯ ⁘
ꙇ по сихъ же ѣви г꙯ъ и ꙇ҅нѣхъ седмь десѧтъ .
ꙇ посъла ѩ по дьвѣма прѣдъ лицемь своимь .
вь вьсѣкъ градъ и мѣсто . ѣможе хотѣаше самъ ити .
г꙯лааше же къ нимъ . жѧтва ꙋбо мънога а дѣлатель мало . молите сѧ ꙋбо
г꙯нꙋ жѧтвѣ да изведетъ дѣлателѧ на жѧтвѫ своѭ .
ꙇдѣте се азъ посꙑлаѭ̑ вꙑ . ѣко агньцѧ по срѣдѣ влъкъ .
не носите вълагалишта ни врѣтишта ни сапогъ . ꙇ никогоже на пѫти не
цѣлꙋите .
вь ньже домъ вънидете колижъдо . пръвѣе г꙯лте миръ домꙋ семꙋ .
и аште бѫдетъ тꙋ с꙯нъ мира . почиетъ на немь миръ вашъ .
аште ли ни къ вамъ възвратитъ сѧ .
въ томь же домꙋ прѣбꙑваите ѣдѫште и пиѭште ѣже сѫтъ ꙋ нихъ .
достоинъ бо естъ дѣлатель мьздꙑ своеѩ .
не прѣходите из домꙋ въ домъ .
ꙇ въ ньже г[д]радъ колижъдо въходите и приемлѭтъ вꙑ .
ѣдите прѣдълагаемаа вамъ .
ꙇ҅ цѣлите недѫжънꙑѩ иже сѫтъ въ немь . ꙇ г꙯лите имъ . приближи сѧ
на вꙑ ц꙯срствие б꙯жие .
Вь ньже колижъдо градъ въходите ꙇ не приемлѭтъ васъ .
ꙇшъдъше на распѫтьѣ его рьцѣте .
ꙇ прахъ прилепъшеи насъ отъ града вашего отътрѧсаемъ вамъ .
обаче се вѣдите ѣко приближи сѧ на вꙑ ц꙯срствие б꙯жие .
г꙯лѭ же вамъ ѣко содомлѣнемъ отърадьнѣе бѫдетъ въ тъ день .
неже градꙋ томꙋ .
Горе тебѣ хоразинъ . Горе тебѣ видьсаида . ѣко аште въ
тѵрѣ и сидонѣ . бишѧ силꙑ бꙑлꙑ бꙑвъшѧѩ въ ваѭ .
древле ꙋбо въ врѣтишти и попелѣ сѣдѧште покаали сѧ бишѧ .
обаче тѵрꙋ и сидонꙋ отърадьнѣе бѫдетъ на сѫдѣ . неже вама .
Ꙇ тꙑ каперънаꙋме до н꙯ебсе възнесꙑи сѧ . до ада низъведеши сѧ ⁘
Шлꙋшаѩи васъ мене слꙋшаатъ . ꙇ отъмѣтаѩи сѧ васъ мене сѧ
отъмѣтаатъ . а отъмѣтаѩи сѧ мене отъмѣтаатъ сѧ посълавъшааго мѧ .
Възвратишѧ же сѧ седмь десѧтии . съ радостиѭ {ѭ} г꙯лѭще .
г꙯и и бѣси [по]винꙋѭтъ сѧ намъ о имени твоемь .
рече же имъ видѣхъ сотонѫ ѣко млъниѭ съ небесе падъша ⁘
Се даѭ вамь власть настѫпати на змиѩ ꙇ скоръпиѩ . ꙇ на вьсѫ силѫ
врага . ꙇ ничътоже васъ не врѣдитъ .
обаче о семь не радꙋите сѧ ѣко дꙋси вамъ повинꙋѭтъ сѧ .
радꙋите же сѧ ѣко имена ваша написана сѫтъ н꙯бсх꙯ъ ⁘
Въ тъ часъ възд[р]адова сѧ д꙯хомъ и꙯съ и рече . ꙇсповѣдаѭ ти сѧ
о꙯тче г꙯и н꙯бсе и землѧ . ѣко ꙋтаилъ еси се отъ прѣмѫдръ
и разꙋменъ . ꙇ отъкрꙑ си младеньцемъ . еи отьче ѣко тако бꙑстъ{стъ}
благоволение прѣдъ тобоѭ ⁘ кц꙯ ⁘
ꙇ обрашть сѧ къ ꙋченикомь рече . вьсѣ мьнѣ прѣдана бꙑшѧ отъ о꙯ца
моего . ꙇ никтоже не вѣстъ кто естъ с꙯нъ тъкмо отецъ . ꙇ҅ кто естъ
о꙯тцъ ткмо с꙯нъ . ꙇ емꙋже аште хощетъ с꙯нъ авити .
и обрашть сѧ къ ꙋченикомь единѣмъ рече .
блаженѣ очи видѧштеи ѣже видите .
г꙯лѭ бо вамъ ѣко мъноѕи пророци и ц꙯сре въсхотѣшѧ видѣти ѣже
вꙑ видите . ꙇ не видѣшѧ .
ꙇ слꙑшати ѣже слꙑшасте и не слъша{стѩ}шѧ ⁘
Ꙇ се законьникъ етеръ въста къ и꙯сви . искꙋшаѩ и и г꙯лѧ .
ꙋчителю что сътворь животъ вѣчънꙑи наслѣдъствꙋѭ .
онъ же рече къ немꙋ . въ законѣ чъто писано естъ како чьтеши .
онъ же отъвѣштавъ рече .възлюбиши г꙯а б꙯а твоего . отъ вьсего с꙯рдца
твоего . и вьсеѭ д꙯шеѭ твоеѭ . ꙇ вьсеѭ крѣпостиѭ твоеѭ ⁘
ꙇ вьсѣмь помꙑшлениемь твоимь . и искрънѣаго твоего ѣко самъ сѧ .
Рече же емꙋ правѣ отъвѣшта се твори и живъ бѫдеши .
онъ же хотѧ оправьдити {ти} сѧ самъ . рече къ и꙯сви .
ꙇ кто {е}естъ ꙇскрънии мои .
отъвѣштавъ же и꙯съ рече . ч꙯лкъ единъ съхождааше отъ
и꙯҅ема въ ерихѫ . ꙇ въ разбоинꙑкꙑ вьпаде .
иже и съблъкъше и . и ѣзвꙑ възложъше отидѫ .
оставльше елѣ живъ сѫштъ .
по приключаю же иереи единъ съхождааше потемь тѣмь .
ꙇ видѣвъ і мимо иде.
такожде же и левъꙉиитъ . бꙑвъ{въ} на томь мѣстѣ .
пришедъ и видѣвъ і мимо иде .
самарѣнинъ же единъ грѧдꙑ приде надь нь . ꙇ видѣвъ і м꙯илосрдва .
ꙇ пристопь обѧза стрꙋпꙑ его възливаѩ олѣи и вино . въсаждъ же и на
свои скотъ приведе и въ гостиницѫ . ꙇ прилежа емъ .
ꙇ на ꙋтрьни ишедъ изьмь дъва пѣнѧѕа дастъ гостиньникꙋ .
ꙇ рече емꙋ прилежи емь . ꙇ еже аште прииждивеши . азъ егда възврашто
сѧ въздамь ти .
кто ꙋбо тѣхъ трии искрънии мьнитъ сѧ бꙑти .
въпадъшѭꙋмꙋ въ разбоиникꙑ .
онъ же рече сътвории милость сь нимь .
Рече емꙋ и꙯съ иди и тꙑ твори такожде ⁘ кц ⁘
Бꙑстъ зе ходѧщемъ ꙇмъ ꙇ҅ тъ въниде и꙯съ въ весь едино . жена
едина именемь маръта . приѩтъ і въ домъ свои .
ꙇ сеи бѣ сестра именемъ мариѣ . ѣже и сѣдъши при ногꙋ и꙯свꙋ
слꙑшааше слово его .
ꙇ марта млъвлѣаше о мъноѕѣ слꙋжъбѣ . ставъши же рече .
г꙯и не радиши ли ѣко сест[р]а моѣ единѫ мѧ остави слꙋжити .
рьци ꙋбо еи да ми поможетъ .
отъвѣштавъ же рече еи и꙯съ . марта маръта печеши сѧ
и млъвиши о мьнозѣ .
едино же естъ на потрѣбо . мариѣ бо благѫѭ чѧсть избьра .
ѣже не отъиметъ сѧ отъ неѩ . ⁘
ꙇ҅ бꙑстъ сѫштꙋ емꙋ на мѣстѣ единомь молѧштю сѧ . ѣко прѣста
рече едінъ ꙋченикъ его къ немꙋ г꙯и . наꙋчи нꙑ молити сѧ ѣкоже
иоанъ наꙋчи ꙋченикꙑ своѩ .
рече же имъ . егда молите сѧ г꙯лте . Отъче нашъ иже еси на н꙯бсх .
да с꙯титъ сѧ имѧ твое да придетъ ц꙯срствие твое . да бѫдетъ волѣ
твоѣ ѣко на н꙯бсе и на земи .
хлѣбъ нашъ насѫштънꙑ . даи намъ на вьсѣкъ день .
ꙇ остави намъ грѣхꙑ нашѧ . ꙇбо и сами оставлѣемъ вьсѣкомꙋ
длъжьникꙋ нашемꙋ . ꙇ҅ не вьведи насъ въ іскꙋшение .
нъ и҅збави нꙑ отъ неприѣзни ⁘
Ꙇ рече къ нимъ къто отъ васъ иматъ дрꙋгъ . ꙇ идетъ къ немꙋ
полꙋ ношти . ꙇ речетъ емꙋ дрꙋже даждъ ми въ заимъ три хлѣбꙑ .
ꙇде дрꙋгъ ми приде съ пѫти къ мьнѣ .
ꙇ не имамъ чесо положити прѣдъ нимь .
ꙇ отъ из ѫтръѫдѫ отъвѣштавъ речетъ не твори ми трꙋдъ . юже двьри
затворенꙑ сѫтъ . ꙇ дѣти моѩ съ мъноѭ на ложи сотъ .
не могѫ въстати дати тебѣ .
г꙯лѭ вамъ аште и не дастъ емꙋ въставъ зане естъ дрꙋгъ емꙋ . нъ за
безочъство его въставъ дастъ емꙋ елико трѣбꙋꙋтъ .
ꙇ азъ г꙯лѭ вамъ . просите и дастъ сѧ вамъ .
ꙇштите и обрѧщете тльцѣте и отвръзетъ сѧ вамъ .
вьсѣкъ бо просѧи приемлетъ . ꙇ иштѧи обрѣтаатъ .
ꙇ тлъкѫщꙋмꙋ отвръзетъ сѧ .
котерааго же отъ васъ о꙯ца въспроситъ с꙯нъ хлѣба . еда камень
подастъ емꙋ . ли рꙑбꙑ . еда въ рꙑбꙑ мѣсто змиѭ подастъ емꙋ .
или аште проситъ лица . еда по[да]стъ емꙋ скорьпии .
аште ꙋбо вꙑ зьли сѫште . ꙋмѣате дааниѣ блага даѣти чѧдомъ вашимъ .
кольми паче о꙯тцъ с н꙯бсе дастъ д꙯хъ с꙯тъ . просѧштиимъ ꙋ него .
Ꙇ бѣ изгонѧ бѣсъ и тъ бѣ нѣмъ .
бꙑстъ же бѣсꙋ изгънанꙋ п꙯рогла нѣмꙑ . ꙇ дивлѣахо сѧ народи .
едини же отъ нихъ рѣшѧ . о вельзѣвꙋлѣ кънѧзи бѣсъ изгонитъ бѣсꙑ .
дрꙋѕии же искꙋшаѭще знамениѣ отъ него искаахѫ съ н꙯бсе .
онъ же вѣдꙑ ихъ помꙑшлениѣ .
рече имъ вьсѣко ц꙯срствие раздѣль сѧ само
вь себѣ запꙋстѣатъ . ꙇ домъ на домъ падаатъ .
аште же и сотона самъ вь себѣ раздѣли сѧ .
како станетъ ц꙯срсво его .
ѣко г꙯лте о вельѕѣвꙋлѣ изгонѧщъ мѧ бѣсꙑ .
аште же азъ о вельѕѣвꙋлѣ изгонѭ бѣсꙑ .
с꙯нве ваши о комь изгонѧтъ . сего ради ти бѫдотъ вамъ сѫдиѩ .
аще ли же о пръстѣ б꙯жіи азъ изгонѭ бѣсꙑ . ꙋбо постиже на васъ
цѣсарествие б꙯жие .
егда крѣпъкꙑ ꙋорожь сѧ хранитъ свои дворъ .
вь мирѣ сѫтъ имѣниѣ его .
а понеже крѣплеи его нашедъ побѣдитъ і и вьсѣ орѫжиѣ его
отьметъ на нѣже ꙋпъвааше и користь его раздаатъ .
ꙇже нѣстъ съ мъноѭ на мѧ естъ . ꙇ иже не събираатъ
съ мьноѭ растачаатъ .
егда же нечистꙑи д꙯хъ изидетъ отъ ч꙯ка .
прѣходитъ сквозѣ безводънаѣ мѣста иштѧ покоѣ
и не орѣтаѩ г꙯лтъ . възвраштѫ сѧ въ домъ мои отъ нѭдѫже изидъ .
ꙇ пришедъ обрѣтаатъ пометенъ и ꙋкрашенъ .
Тъгда изидетъ и поиметъ дрꙋгꙑихъ горешъ седмь д꙯хъ . ꙇ въшедъше
живѫтъ тꙋ . ꙇ бꙑваѭтъ послѣдьнѣа ч꙯лкꙋ томꙋ горьша пръвꙑихъ ⁘
Бꙑстъ же егда г꙯лааше се . въздвигъши гласъ едина жена отъ народа
рече емꙋ . блаженое чрѣво ношъше тѧ . ꙇ съсъца ѣже еси съсалъ .
онъ же рече . тѣмъ же ꙋбо блажении слꙑшѧштеи слово б꙯жие и
хранѧште ⁘ кц꙯ ⁘
Народомъ же събираѭштемъ сѧ . начѧтъ г꙯лти . родъ съ лѫкавънъ естъ .
знамениѣ иштетъ . і знамение не дастъ сѧ емꙋ .
тъкъмо знамение ионꙑ пр꙯ка .
ѣкоже бо бꙑстъ иона знамение ниневъꙉитомъ .
тако бѫдетъ и с꙯нъ ч꙯лвскꙑ родꙋ семꙋ .
Ц꙯срца южьскаа въстанетъ на сѫдъ . съ мѫжи рода сего и осѫдитъ ѩ҅ .
ѣко приде отъ конецъ землѧ слꙑшати прѣмѫдрости соломонѧ .
и се мьножѣе соломона съде .
мѫжи ниневъꙉитьсции вьскръснѫтъ на сѫдъ . съ родомь симь {симь} и
осѫдѧтꙑ и . ѣко покаашѧ сѧ въ проповѣдь ионинѫ .
ꙇ се мъножѣе ионꙑ съде ⁘
Никтоже ꙋбо свѣтилъника въжегъ въ съкровѣ полагаатъ .
ни подъ спѫдомь . нъ на свѣштъницѣ да въходѧштеи видѧтъ свѣтъ ⁘
Свѣтильникъ тѣлꙋ естъ око . егда ꙋбо око твое просто бѫдетъ .
ꙇ вьсе тѣло твое . свѣтъло бѫдетъ . а понеже лѫкаво бѫдетъ .
ꙇ тѣло твое тьмьно бѫдетъ .
блюди ꙋбо еда свѣтъ иже естъ въ тебѣ тъма естъ .
аште ꙋбо тѣло твое вьсе свѣтъло бѫдетъ . не имꙑ чѧсти единꙑ тъмънꙑ .
бѫдетъ свѣтъло вьсе . ѣко се егда свѣтильникъ блисцаниемь
просвѣштаатъ тѧ ⁘
Егда же г꙯лааше молѣаше и фарисѣи единъ да обѣдꙋꙋтъ ꙋ него .
въшедъ же възлеже .
фарисѣи же видѣвъ диви сѧ .
ѣко не прѣжде кръсти сѧ пръвѣе обѣда .
рече г꙯ь къ немꙋ . нꙑнѣ вꙑ фарисѣи вьнѣштьнее стькльници и мисѣ
очиштаате . а вънѫтрьнѣа ваша плъна сѫтъ хꙑштениѣ и зълобꙑ .
безꙋмьни не иже ли естъ сътворилъ вънѣштьнее . ꙇ вънѫтрьнее сътвори .
обаче сѫштаа дадите милостꙑнѭ . ꙇ се вьсѣ чиста вамъ сѫтъ :⁘:
Нъ горе вамъ фарисѣемъ ѣко десѧтинѫ даате отъ мѧтꙑ и пиганъ и
вьсѣкого зелиѣ . ꙇ мимо ходите сѫдъ .
ꙇ любъвъ б꙯жиѭ . си же подобааше сътворити и онѣхъ не оставлѣти ⁘
Горе вамъ фарисеи ѣко любити прѣдъсѣданиѣ на съньмиштихъ .
ꙇ цѣлованиѣ на тръжиштихъ ⁘
Горе вамъ кънижъници и фарисѣи . ꙇ лицемѣри .
ꙇде есте ѣко гроби не вѣдоми . ꙇ ч꙯лвци ходѧщеи връхꙋ не вѣдѧтъ .
отъвѣштавъ же единъ отъ законьникъ г꙯ла емꙋ .
ꙋчителю се г꙯лѧ и намъ досаждаеши .
онъ же рече и вамъ законьникомъ горе . ѣко накладаате на ч꙯лкꙑ
брѣмена не ꙋдобь носима . а сами ни единѣмъ же пръстомъ вашимь
прикасаате шѧ брѣменехъ . ⁘
Горе вамъ ѣко зиждете гробꙑ прор꙯къ . о꙯тци же ваши избишѧ ѩ .
ꙋбо съвѣдѣтельствꙋꙋте и волѭ имате .
дѣломъ о꙯тцъ вашихъ . ѣко ти ꙋбо избишѧ ѩ .
вꙑ же зиждете ихъ гробꙑ .
сего ради и прѣмѫдрость б꙯жиѣ рече .
посълѭ вь нѧ п꙯ркꙑ и а꙯постлꙑ . и отъ нихъ ꙋбиѭтъ . и ижденѭтъ .
да мьститъ сѧ кръвь вьсѣхъ п꙯ркъ . проливаема отъ съложениѣ
вьсего мира . отъ рода сего .
отъ кръве а[ве]лѣ праведънааго . до кръве захариѩ погꙑбъшааго междю
олтаремь и храмомъ . еи г꙯лѭ вамъ вьзиштетъ сѧ отъ рода сего .
Горе вамъ законьникомъ . ѣко вьзѧсте ключь разꙋмѣнию . сами не
вьнидете . и въходѧштеимъ възбранисте .
Г꙯лѭщю же емꙋ къ нимъ сице . начѧсѧ кънижъници и фарисѣи .
лютѣ ѣко гнѣвати сѧ . ꙇ прѣстаати и о мъножаишиихъ .
лаѭще его ꙋловити нѣчъто отъ ꙋстъ его . да на нь в꙯ьзглаголѭтъ .
о нихъже сънемъшемъ{шемъ} сѧ тъмамъ народа . ѣко попираахѫ дрꙋгъ
дрꙋга . начѧтъ г꙯лати къ ꙋченикомъ своимъ пръвѣе .
вьнемлѣте себѣ отъ кваса фарисѣиска . еже естъ лицемѣрие ⁘
Ничтоже бо покръвено естъ еже не отъкрꙑетъ сѧ . и таино еже не
разꙋмѣатъ сѧ .
зане елико въ тъмѣ рѣсте вь свѣтѣ ꙋслꙑшитъ сѧ .
ꙇ еже къ ꙋхꙋ г꙯ласте въ таилищихъ . проповѣстъ сѧ на кровѣхъ .
Г꙯лѭ же вамъ дрꙋгомъ своимъ . не ꙋбоите сѧ отъ ꙋбиваѭштиихъ тѣло .
и по томь не могѫштемь лиха чесо сътворити .
съказаѭ же вамъ кого сѧ ꙋбоите . ꙋбоите сѧ имѫщтааго власть
по ꙋбьении вьврѣшти въ ꙉеонѫ . еи г꙯лѭ вамъ . того ꙋбоите сѧ .
не пѧть ли птицъ вѣнитъ сѧ пѣнѧѕема дъвѣма .
ꙇ ни едина отъ нихъ нѣстъ забьвена прѣдъ б꙯мъ .
нъ и҅ власи главꙑ вашеѩ вьси иштьтени сѫтъ .
не боите сѧ ꙋбо мъноѕѣхъ пътицъ сꙋлѣиши есте .
Г꙯лѭ же вамъ вьсѣкъ иже колижъдо исповѣстъ мѧ прѣдъ ч꙯лвкꙑ .
и с꙯нъ ч꙯лвчскꙑ исповѣстꙑ и прѣдъ а꙯нꙉлꙑ б꙯жіи .
а отъвръгꙑ сѧ мене прѣдъ ц꙯лкꙑ .
отъвръжень бѫдетъ прѣдъ а꙯нꙉлꙑ б꙯жіи .
ꙇ вьсѣкъ иже речетъ слово на с꙯нъ ч꙯лвскꙑи . отъпꙋститъ сѧ емꙋ .
а҅ ꙇже власвимисаатъ на д꙯хъ с꙯тꙑ . не отъпꙋститъ сѧ емꙋ .
егда же приведѫтъ вꙑ на соньмишта и власти и владꙑчъствиѣ҅ .
не пцѣте сѧ како или что отъвѣштаате или что речете .
с꙯тꙑи бо д꙯хъ наꙋчитъ вꙑ во тъ часъ . ѣже подобаатъ г꙯лати . ⁘
Рече же емꙋ единъ отъ народа .
ꙋчителю рьци братрꙋ моемꙋ да раздѣлитъ съ мъноѭ достоѣнье .
онъ же рече емꙋ ч꙯лче кто мѧ постави сѫдиѭ ли дѣлителѣ надъ вами .
рече же къ нимь блюдѣте сѧ и храните сѧ
отъ вьсѣкого лихоимьствиѣ .
ѣко отъ избꙑтъка комꙋжьдо животъ его естъ отъ имѣниѣ емꙋ ⁘
Рече же притъчѫ къ нимь г꙯лѧ . ч꙯кꙋ единомꙋ богатꙋ огобьѕи сѧ нива .
ꙇ мꙑшлѣаше вь себѣ г꙯лѧ . что сътворѭ . ѣко не имамъ къде
събр꙯ати ???? плодъ моихъ .
ꙇ рече се сътворѭ разорѭ житьничѧ моѩ и большѧ съзиждѫ .
ꙇ҅ съберѫ тꙋ вьсѣ жита моѣ и добро мое
и рекѫ д꙯ши моеи . д꙯ше имаши мъного добро лежѧште на лѣта мьнога .
почиваи ѣждь пии весели сѧ .
рече же емꙋ б꙯ъ . безꙋмьне вь сьѭ нощь д꙯шѫ твоѭ
истѧѕаѭтъ отъ тебе . а ѣже ꙋготова комꙋ бѫдѫтъ .
тако събираѩи себѣ . а не въ б꙯ъ богатѣѩ .
си г꙯лѧ възгласи имѣѩи ꙋши слꙑшати да слꙑшитъ ⁘кц꙯ ⁘
Рече къ ꙋченикомъ своимъ . сего ради г꙯лѭ вамъ . не пцѣте сѧ д꙯шеѭ
вашеѭ что ѣсте. ни тѣломь вь чъто облѣчете сѧ .
д꙯ша бо больши естъ пиштѧ и тѣло одеждѧ .
съмотрите вранъ ѣко не сѣѭтъ ни жьнѭтъ . ꙇмьже нѣстъ съкровишта .
ни хранилишта . и б꙯ъ питѣатъ ѭ . кольми паче вꙑ есте лꙋчьше птицъ .
къто же отъ васъ пекꙑ сѧ можетъ приложити тѣлѣ своемь лакоть единъ .
аште ꙋбо ни мала чесо можете чъто о прочиихъ печете сѧ .
съмотрите кринь како растѫтъ . не трꙋждаѭтъ сѧ ни прѧдѫтъ .
Г꙯лѭ же вамъ ѣко ни соломонъ .
во вьсеи славѣ своеи облѣче сѧ ѣко единъ отъ сихъ .
аште ли же трѣвѫ дьнесь на селѣ сѫщѫ . и ꙋтрѣ вь пешть вьметаемꙋ ⁘
б꙯ъ тако дѣатъ . кольми паче васъ маловѣри .
ꙇ вꙑ не иштете что имате ѣсти . и что пити . и не възносите сѧ .
вьсѣхъ бо сихъ ѩ꙯зци мира сего иштотъ . вашъ же отецъ вѣстъ ѣко
трѣбꙋꙋте сихъ .
обаче иштите ц꙯ѣсрствиѣ б꙯жиѣ҅ . и си вьсѣ приложѧтъ сѧ вамъ . ⁘
Не бои сѧ малое стадо ѣ{ѣ}ко благоизволи о꙯тцъ вашъ дати вамъ
ц꙯срствие .
Продадите имѣние ваше . и дадите милостꙑнѭ . сътворите себѣ
вълагалишта не ветъшаѭшта . съкровиште не скѫдѣемо на н꙯ебсхъ .
идеже татъ не приближаатъ сѧ . ни тьлѣ тьлитъ .
ꙇдеже бо . естъ съкровиште ваше тꙋ и с꙯рдце ваше бѫдетъ ⁘
Бѫдѫ{дѫ} чрѣсла ваша прѣпоѣсана . и свѣтильници горѫсте .
и вꙑ подобьни ч꙯лкомь чаѭштемь г꙯а своего когда възвратитъ сѧ
отъ бракъ . да пришедъшю и тлъкнѫвъшю абие отвръзѫтъ сѧ емꙋ ⁘
Блажени раби ти ѩже г꙯ъ пришедъ обрѧштетъ бьдѧштѧ .
аминь г꙯лѭ вамъ . ѣко прѣпоѣшетъ сѧ и посадитъ ѩ .
и минѫвъ послꙋжитъ имъ .
любо во въторѫѭ . любо въ третиѫ стражѫ придетъ . и обрѧщетъ тако :
блажени сѫтъ раби ти ⁘
Се же вѣдите ѣко аште би вѣдѣлъ г꙯нъ храминꙑ .
въ кꙑ часъ тать придетъ
бьдѣлъ ꙋбо би и не далъ би подъкопати домꙋ свое{е}го .
ꙇ вꙑ ꙋбо бѫдѣте готови . ѣко вь ньже часъ не мьните с꙯нъ ч꙯лскꙑ
придетъ . ⁘ кц꙯ ⁘
Рече же емꙋ петръ . г꙯и къ намъ ли притъчѫ сиѭ г꙯леши .
ли къ вьсѣмъ .
рече же г꙯ъ къто ꙋбо естъ вѣрънꙑ приставьникъ и мѫдрꙑ . егоже
поставитъ г꙯ъ надъ челѣдиѭ своеѭ . даѣти вь врѣмѧ житомѣрение .
Блаженъ рабъ тъ егоже пришедъ г꙯ь его . обрѧштетъ творѧща тако .
въ істінѫ г꙯лѭ вамъ . ѣко надъ вьсѣмь
имѣниемь своимь поставитъ і .
аште ли же речетъ рабъ тъ въ с꙯рдци своемь . кьснитъ г꙯ь мои прити .
и начьнетъ бити рабꙑ и рабꙑнѧ . ѣсти же и пи[ти] и ꙋпивати сѧ .
придеть господинь раба того . вь ньже день не чаатъ . ꙇ вь
годинѫ вь нѭже не вѣстъ . ꙇ протешетъ і .
ꙇ чѧсть его съ невѣрънꙑми положитъ .
ть же рабъ вѣдѣвꙑ волѭ г꙯а своего . ꙇ не ꙋготовавъ ли не сътворь
по воли его . бьенъ бѫдетъ мьного .
не вѣдѣвꙑ же сътворь же достоинаа ранамъ бъень бѫдетъ малꙑ .
вьсѣкомꙋ же емꙋже дано бꙑстъ мьного . изиштетъ сѧ отъ него . и
емꙋже прѣдашѧ мьного лишьша просѧть отъ него ⁘
о҅гнѣ придъ вьврѣштъ{ъ} въземлѭ что хоштѫ аште юже и възгорѣ сѧ.
крьщение же имамъ кръстити сѧ . ꙇ како ꙋдръжѫ сѧ доньдеже
коньчаатъ сѧ .
мьните ли ѣко мира придъ дати на землѭ .
ни г꙯лѭ вамь нъ раздѣлениѣ .
бѫдетъ бо отъ селѣ пѧть вь единомъ домꙋ раздѣленъ трие на дъва .
и дъва на три .
ꙇ раздѣлѧтъ сѧ отъцъ на с꙯нъ . ꙇ҅ с꙯нъ на о꙯тъца . мати на дъштерь .
и дъшти на матерь . свекрꙑ на невѣстѫ своѭ .
и невѣста на свекровь своѭ ⁘
Г꙯лааше же и народомь . егда ꙋзьрите облакъ въсходѧщь отъ западъ .
абие г꙯лете ѣ{к}ко тѫча грѧдетъ . и бꙑваатъ тако .
ꙇ егда югъ дꙋшѫштъ г꙯лете ѣко варъ бѫдетъ . и бꙑваатъ .
ѵ҅покрити лице небꙋ и земи ꙋмѣате искꙋшати . а врѣмене сего
не искꙋшаате .
что же и о себѣ не сѫдите правъдꙑ ⁘
Егда бо грѧдеши съ сѫпьремь твоимь къ кьнѧѕꙋ . на пѫти даждъ дѣлание
избꙑти отъ него . да не пр[и]влѣчетъ тебе къ сѫдии .
ꙇ сѫдии тѧ прѣдастъ слꙋѕѣ . и слꙋга тѧ въсадитъ въ темьницѫ .
г꙯лѭ тебѣ не имаши изити отъ тꙋдѣ . доньдеже и послѣдьнии
трьхьть въздаси ⁘
приключишѧ же сѧ едини въ то врѣмѧ повѣдаѫште емꙋ
о галилеихъ . ꙇ҅ . хъжѧ кръвъ пилатъ съмѣси съ зрътвами ихъ .
и отъвѣштавъ и꙯съ рече имъ . мьните ли ѣко галилѣане
сии грѣшънѣиши паче вьсѣхъ ч꙯лкъ бѣшѧ . ѣко тако пострадашѧ .
ни . г꙯лѭ вамъ . нъ аште не покаате сѧ . вьси такожде погꙑблете .
ли они осмь на десѧте на нѧже паде стлъпъ силꙋамъскъ . ꙇ поби ѩ .
мьните ли ѣко ти длъжьнѣише бѣшѧ . паче вьсѣхъ ч꙯лкъ
живѫштихъ въ е꙯рлмѣ .
ни г꙯лѭ вамъ . нъ аште не покаате сѧ вьси такожде погꙑбнете ⁘
Г꙯лааше же сиѭ притъчѫ смоковьницѫ имѣаше единъ въ виноградѣ своемь
въсажденѫ . ꙇ приде иштѧ плода на неи и не обрѣте .
рече же къ винареви . се третиее лѣто прихождѫ иштѧ плода
на смоковьници сеи и не обрѣтаѭ .
посѣци ѭ въскѫѭ и землѭ опражнѣатъ .
онъ же отъвѣштавъ рече емꙋ . г꙯и остави ѭ
и се лѣто доньдеже ѭ окопаѭ окрьсть . и осꙑплѭ гноемь .
и аште ꙋбо сътворитъ плодъ . аще ли же ни .
вь грѧдѫштее врѣмѧ посѣчеши ѭ̑ . ⁘
Бѣ же ꙋчѧ и꙯съ на единомь отъ соньмишть въ соботꙑ .
ꙇ се жена бѣаше д꙯хъ имѫшти недѫжень . ѕ꙯ ꙇ꙯ . на десѧте лѣтъ .
и бѣ слѫка . ꙇ не могѫшти сѧ въсклонити отънѫдь .
ꙋзьрѣвъ же ѭ и꙯съ п꙯ригласи и рече еи .
жено отъпꙋштена еси отъ недѫга твоего .
и възложи на нѭ рѫцѣ . и абие простьрѣ сѧ . и славлѣаше б꙯а .
отъвѣшта{въ}въ же архисѵнагогъ негодꙋѩ зане въ соботѫ
исцѣли ѭ и꙯съ . г꙯лаше народꙋ .
шесть денъ естъ вь нѧже достоитъ дѣлати . въ тꙑ ꙋбо
приходѧште цѣлите сѧ а не вь день соботънꙑ .
отъвѣшта къ немꙋ г꙯ь и рече . лицемѣри . къжъдо васъ въ соботѫ .
не отрѣшаатъ ли своего волꙋ ли осъла отъ ѣслии . и ведъ напаѣатъ .
сиѭ же дъштерь аврамлѭ сѫштѫ . ѭже съвѧза сотона се осмое на
десѧте лѣто . не достоѣаше ли раздрѣшити еѩ
отъ ѫзꙑ вь день соботънꙑ .
и се емꙋ г꙯лѭштꙋ . стꙑдѣахѫ сѧ вьси противлѣѭштеи сѧ емꙋ .
и вьси людие радоваахо сѧ . о вьсѣхъ славънꙑихъ .
бꙑваѭштиихъ отъ него ⁘ кц꙯ ⁘
Г꙯лааше же комꙋ подобъно естъ ц꙯срствие б꙯жие . и комꙋ ꙋподоблѭ е ⁘
Подобъно естъ ц꙯ствие н꙯ебское зрънꙋ горюшьнꙋ . еже приемъ ч꙯лвкъ .
въвръже въ врътоградъ свои . и въздрасте и бꙑстъ въ дрѣво велие .
и птицѧ н꙯ебскꙑѩ вьселишѧ сѧ вь вѣтви его .
Пакꙑ рече комꙋ ꙋподоблѭ ц꙯ѣсрствие б꙯жие .
подобъно естъ квасꙋ . иже приемъши жена съкрꙑ въ мѫцѣ . трии сатъ .
доньдеже вькꙑсѣ вьсѣ .
и прохождааше сквозѣ градꙑ и вьси ꙋчѧ . ꙇ шьстье творѧ въ ерꙋсалимъ .
Рече же единъ къ немꙋ г꙯и аште мало естъ с꙯ъпсаѭштиихъ сѧ . онъ же
рече къ нимъ
подвиѕаите сѧ вънити сквозѣ тѣсна{ѣ}а врата . ѣко мъноѕи г꙯лѭ .
вьзищѫтъ вьнити и не възмогѫтъ .
отъ нелиже ꙋбо въстанетъ г꙯ь домꙋ . и затворитъ двьри .
и начьнете вьнѣ стоѣти . и тлѣшти въ двьри г꙯лѭще .
г꙯и г꙯и отврьзи намъ . и отъвѣщавъ речетъ вамъ . не вѣмъ васъ отъ
кꙋдѫ есте .
тогда начьнете г꙯лати . ѣсмь прѣдъ тобоѭ и пихомъ . ꙇ на распѫтиихъ
нашихъ ꙋчилъ еси .
ꙇ речетъ г꙯лѭ вамъ . не вѣмь васъ отъ кѫдꙋ есте .
отъстѫпите отъ мене вьси дѣлателе неправьдѣ .
тꙋ бѫдетъ плачь и скрьжетъ зѫбомь .
егда ꙋзьрите авраама и исака и иѣкова . ꙇ вьсѧ пророкꙑ въ ц꙯срствии
б꙯жии . вꙑ же изгонимꙑ вонъ .
и придѫтъ отъ въстокъ и западъ и сѣвера и юга . и вьзлѧгѫтъ въ
ц꙯рствии б꙯зіи ⁘ кц꙯ ⁘
ꙇ се сѫтъ послѣдьнии иже бѫдѫтъ прѣдьнии҅ . и сѫтъ прѣдьнии .
ꙇже бѫдѫтъ послѣдьнии .
Въ тъ день пристѫпишѧ едини фарисѣи г꙯лѭще емꙋ . ꙇзиди и иди
отъ сѫдꙋ . ѣко иродъ хоштетъ тѧ ꙋбити .
и рече имъ шедъше рьцѣте лисꙋ томꙋ . се изгонѭ бѣсꙑ . ꙇ исцѣлениѣ
творѭ дьнесь и въ трети коньчаѭ .
обаче подобаатъ ми дьнесь и ютрѣ . и въ онъ день ити . ѣко не
възможъно естъ п꙯ркꙋ погꙑбнѫти кромѣ и꙯ерсма .
ꙇ꙯ме и꙯ме избивꙑ п꙯ркꙑ . ꙇ каменьемь побиваѩ посъланꙑѩ къ тебѣ .
Коль кратꙑ въсхотѣхъ събърати чѧда твоѣ . ѣкоже кокошъ гнѣздо
свое подъ крилѣ . и не въсхотѣсте .
се оставлѣатъ сѧ вамъ домъ вашъ . г꙯лѭ же вамъ . ѣко не имате
видѣти мене доньдеже придетъ егда речете .
б꙯лгсвнъ грѧдѧи въ імѧ г꙯не ⁘
Ꙇ бꙑстъ егда вьниде и꙯съ въ домъ единого кънѧѕа фарисѣиска въ соботѫ
хлѣба ѣстъ . и ти бѣахѫ назираѭште и .
ꙇ се ч꙯лвкъ единъ имꙑ водънꙑи трѫдъ . бѣ прѣдъ нимь .
и отъвѣштавъ рече и꙯съ рече къ законьникомъ и фарисѣемъ г꙯лѧ .
аште достоитъ въ соботꙑ цѣлити . они же ꙋмлъчашѧ .
и приемъ и исцѣли и и отъпꙋсти и .
и отъвѣштавъ къ нимъ рече . которааго васъ осълъ ли волъ
въ стꙋденецъ въпадетъ . ꙇ не абие истръгнетъ его . вь день соботънꙑ .
ꙇ не възмогѫ отъвѣштати емꙋ къ семꙋ ⁘
Г꙯лааше же къ зъванъиимъ притъчѫ одръжѧ .
како прѣдъсѣданиѣ избираахѫ . г꙯лѧ къ нимь .
егда зъванъ бѫдеши цѣмъ на бракъ . не сѧди на прѣдьнимь мѣстѣ .
еда къто чьстьнѣи тебе бѫдетъ зъванꙑхъ .
ꙇ пришедъ зъвавꙑ тѧ и оного речетъ ти . даждъ семꙋ мѣсто . и тогда
начьнеши съ стꙋдомъ послѣдьнее мѣсто дръжати .
нъ егда зъванъ бѫдеши . шъдъ сѧди на послѣдьниимь мѣстѣ . да егда
придетъ зъвавꙑи тѧ . речетъ ти дрꙋже посѧди вꙑше . тъгда бѫдетъ ти
слава прѣдъ сѣдѧштиими съ тобоѭ .
ѣко вьсѣкъ възносѧи сѧ съмѣритъ сѧ .
и съмѣрѣѩи сѧ вьзнесетъ сѧ ⁘ кц꙯ ⁘
Г꙯лааше же къ зъвавъшюмꙋ и . егда твориши обѣдъ ли вечерѭ .
не зови дрꙋгъ твоихъ . ни братриѩ твоеѩ ни рождениѣ твоего .
ни сѫсѣдъ богатъ . еда коли и ти тѧ такожде възовѫтъ . и бѫдетъ
ти въздаание .
нъ егда твориши пиръ . зови ништѧѩ маломошти . хромꙑ слѣпꙑ .
ꙇ блаженъ бѫдеши . ѣко не имѫтъ ти чесо въздати ти . въздастъ бо ти
сѧ во вьскрѣшение праведънꙑхъ .
Слꙑшавъ же единъ отъ възлежѧштиихъ съ нимъ си рече емꙋ . блаженъ иже
сънѣстъ обѣдъ въ ц꙯срствии б꙯жии .
онъ же рече емꙋ ⁘ Ч꙯лвкъ единъ сътвори вечерѭ велиѭ .
и зъва мъногꙑ .
и посъла рабъ свои въ годъ вецерѧ . решти зъванꙑмъ грѧдѣте . ѣко
ꙋ҅же готова сѫтъ вьсѣ .
ꙇ начѧсѧ въкꙋпъ отърицати сѧ вьси . пръвꙑ рече емꙋ . село кꙋпихъ и
имамъ нѫждѫ изити и видѣти е . молѭ тѧ имѣи мѧ отърочъна .
и дрꙋгꙑ рече сѫпрѫгъ воловънꙑихъ кꙋпихъ пѧть . и грѧдѫ искꙋситъ ихъ .
молѭ тѧ имѣи мѧ отърочъна .
и дрꙋгꙑ рече жено поѩсъ и сего ради не могѫ прити .
и пришъдъ рабъ тъ повѣдѣ се г꙯спдинꙋ своемꙋ . тогда разгнѣвавъ сѧ
господинъ домꙋ . рече рабꙋ своемꙋ . изиди ѩдро на распѫтиѣ и стъгнꙑ
града . ꙇ ништѧѩ и бѣдънꙑѩ и хромꙑѩ и слѣпꙑѩ въведи сѣмо .
ꙇ рече рабъ . г꙯и бꙑстъ ѣкоже повелѣ . и еште мѣсто естъ .
и рече г꙯ъ рабꙋ . изиди на пѫти и халѫгꙑ . и ꙋбѣди вьнити .
да наплъ{наплъ}нитъ сѧ домъ мои .
г꙯лѭ бо вамъ . ѣко ни единъ же мѫжь тѣхъ зъванꙑхъ .
не въкꙋситъ моеѩ вечерѧ .
мъноѕи бо сѫтъ зъвании мало же избъранꙑхъ ⁘ кц꙯ ⁘
Ꙇдѣахѫ же съ нимь народи мъноѕи . и обраштъ сѧ рече къ нимъ .
аште кто грѧдетъ къ мьнѣ . и не възненавидитъ о꙯тца своего и матере .
и женъи и чѧдъ и братриѩ и сестр꙯ъ . еште же и д꙯шѧ своеѩ .
не можетъ мои ꙋченикъ бꙑти .
ꙇ иже не носитъ к꙯рста своего и въ слѣдъ мене грѧдетъ .
не можетъ бꙑти мои ꙋченикъ . ⁘
Къто бо отъ васъ хотѧи стлънъ созъдати . не прѣжде ли
сѣдъ раштьтетъ доволъ . аште иматъ иже естъ на съвръшение .
да не егда положитъ основаниѣ . и не можетъ съвръшити .
вьси видѧштеи начънѫтъ рѫгати сѧ емꙋ
г꙯лѭште . ѣко сь ч꙯лвкъ начѧтъ зъдати . и не може съвръшити .
ли кꙑи ц꙯сръ идꙑ къ иномꙋ ц꙯срю . сънити сѧ на брань . не сѣдъ ли
прѣжде . съвѣштаваатъ аште силънъ естъ . съ десѧтиѭ тꙑсѫштъ сърѣсти
грѧдѫштааго . съ дъвѣма десѧтъма {тъ}тꙑсѫштама на нь .
аште ли же ни . еште далече емꙋ сѫштю . молитвѫ посълавъ молитъ сѧ о
мирѣ .
Тако ꙋбо вьсѣкъ отъ васъ . иже не отъречетъ сѧ
вьсего своего имѣниѣ . не можетъ мои бꙑти ꙋченикъ .
добро естъ солъ . аште же соль обꙋѣатъ о чемъ осолитъ сѧ .
Ни вь земи ни въ гнои трѣбѣ естъ . вонъ исꙑплѭтъ ѭ . ꙇмѣѩи ꙋши
слꙑшати да слꙑшитъ ⁖⁘:
Бѣахѫ же къ немꙋ приближаѭште сѧ вьси мꙑтаре и грѣшъници .
послꙋшатъ его .
и роптаахѫ фарисѣи . и кънижъници г꙯лѭште . ѣко сь грѣшъникꙑ
приемлетъ . и съ ними ѣстъ ⁘
Рече же къ нимь притъчѫ сиѭ г꙯лѧ .
кꙑ ч꙯лвкъ отъ васъ . имꙑ съто овецъ и погꙋбль единѫ отъ нихъ .
не оставитъ ли девѧти десѧтъ и девѧти въ пꙋстꙑни . и идетъ въ слѣдъ
погꙑбъшѧѩ . доньдеже обрѧштетъ ѭ .
ꙇ обрѣтъ възлагаатъ на рамѣ свои радꙋѩ сѧ .
и пришедъ въ домъ . съзꙑваатъ дрꙋгꙑ и сѫсѣдꙑ г꙯лѧ имъ . радꙋите сѧ съ
мъноѭ ѣко обрѣтъ овъцѫ моѭ погꙑбъшѫѭ .
г꙯лѭ вамъ ѣко тако радостъ бѫдетъ на н꙯бсе . о единомъ грѣшъницѣ
каѭшти сѧ . неже о девѧти десѧтъ и девѧти праведъницѣхъ иже не
трѣбꙋѭтъ покааниѣ .
ли каѣ жена имѫшти десѧтъ драгмъ . аште погꙋбитъ драгмѫ единѫ .
не въжиѕаатъ ли свѣтильника . и помететъ храминꙑ . ꙇ иштетъ прилежъно
доньдеже обрѧштетъ .
и обрѣтъши съзꙑваатъ дрꙋгꙑ . и сѫсѣдꙑнѧ г꙯лѭшти . радꙋите сѧ
съ мъноѭ̑ . ѣко обрѣтъ драгмѫ ѭже погꙋбихъ .
тако г꙯лѭ вамъ . радость бꙑваатъ прѣдъ ан꙯лꙑ б꙯жии . о единомь
грѣшъницѣ каѭштиимъ сѧ ??????
Рече же г꙯ъ ч꙯лвкъ единъ имѣ дъва с꙯на .
и рече юнѣи ею о꙯тцю . о꙯тче даждь ми достоинѫѭ чѧсть имѣниѣ .
и раздѣли има имѣние .
ꙇ не по мъноѕѣхъ дьнехъ събъравъ вьсе мьнии с꙯нъ отиде на
странѫ далече . и тꙋ расточи имѣние свое живꙑ блѫдъно .
иждивъшю же емꙋ вьсѣ . бꙑстъ гладъ крѣпокъ на странѣ тои .
и тъ начѧтъ лишити сѧ .
и шедъ прилѣпи сѧ единомъ отъ жителъ тоѩ странꙑ . и посъла и на села
своѣ пастъ свинии .
і желааше насꙑтити чрѣво свое отъ рожецъ ѩже ѣдѣахѫ свиниѩ .
и никтоже не даѣше емꙋ .
вь себѣ же пришедъ рече . колико наимъникъ отъца моего . избꙑваѭтъ
хлѣби . азъ же гладомь гꙑблѭ .
въставъ идѫ къ о꙯тцю моемꙋ . ꙇ рекѫ емꙋ отъче съгрѣшихъ на небо и
прѣдъ тобоѭ .
юже нѣсмъ достоинъ нарещи сѧ с꙯нъ твои . сътвори мѧ ѣко единого отъ
наимъникъ твоихъ .
ꙇ҅ въставъ иде къ о꙯тчю своемꙋ . еще же емꙋ далече сѫштю .
ꙋзьрѣ и отецъ его . и милъ емꙋ бꙑстъ . ꙇ текъ нападе на вꙑѭ его и
облобꙑза и .
речѧ же емꙋ с꙯нъ о꙯тче . съгрѣшихъ на небо и прѣдъ тобоѭ . юже
нѣсмъ достоинъ нарешти сѧ с꙯нъ твои .
рече же о꙯тцъ къ рабомъ своимъ . ꙇзнесѣте одеждѫ пръвѫѭ
ꙇ облѣцѣте и . ꙇ дадите пръстень на рѫкѫ его . ꙇ сапогꙑ на ноѕѣ .
ꙇ҅ приведъше телецъ ꙋпитѣнꙑ заколите . и ѣдъше да веселимъ сѧ .
ѣко с꙯нъ мои сь мрътвъ бѣ и оживе . ꙇзгꙑблъ бѣ и обрѣте сѧ .
ꙇ начѧсѧ веселити сѧ.
бѣ же с꙯нъ его старѣи на селѣ . ꙇ ѣко грѧдꙑ приближи сѧ къ домꙋ .
слꙑша пѣниѣ и ликꙑ .
ꙇ призъвавъ единого отъ рабъ . въпрашааше что ꙋбо си сѫтъ .
онъ же рече емꙋ ѣко братръ твои приде . ꙇ закла о꙯тцъ твои телецъ
ꙋпитѣнꙑ ѣко съдрава и приѩтъ .
разгнѣва же сѧ и не хотѣаше вънити . о꙯тцъ же его ишедъ молѣаше и .
онъ же отъвѣщавъ реце о꙯тъцю своемꙋ .
се толико лѣтъ работаѭ тебѣ .
ꙇ николиже заповѣди твоеѩ не прѣстѫпихъ . ꙇ мьнѣ николиже не далъ
еси козьлѧте . да съ дрꙋгꙑ моими възвеселилъ сѧ бимь .
егда же с꙯нъ твои сь . ꙇзѣдꙑ твое имѣние съ любодѣицами приде .
закла емꙋ телецъ питомꙑ .
онъ же рече емꙋ . чѧдо тꙑ вьсегда съ мьноѭ еси .
ꙇ вьсѣ моѣ твоѣ сѫтъ .
вьзвеселити же сѧ и въздрадовати подобааше . ѣко братръ твои
сь мрътвь бѣ и оживе . ꙇзгꙑбль бѣ и обрѣте сѧ . ⁘ кц꙯ ⁘
Г꙯лааше же и къ ꙋченикомъ своимъ ⁘ Ч꙯лвкъ етеръ бѣ богатъ .
ꙇже имѣаше приставьникъ . ꙇ тъ оклеветанъ бꙑстъ къ немꙋ .
ѣко растачаѩ имѣние его .
ꙇ призъвавъ і рече емꙋ . что се слъшѫ о тебѣ . въздаждь отъвѣтъ о
приставлении домовьнѣемь . не възможеши бо къ томꙋ домꙋ строити .
рече же вь себѣ приставъникъ домꙋ .
что сътворѭ ѣко г꙯ь мои отъемлетъ строение домꙋ отъ мене .
копати не могѫ . хлѫпати стꙑждѫ сѧ .
разꙋмѣѭ что сътворѭ . да егда оставленъ бѫдѫ отъ строениѣ домꙋ
приимѫтъ мѧ въ домꙑ своѩ .
и призъвавъ единого когожъдо ??????? длъжьникъ господи своего .
г꙯лааше пръвꙋмꙋ . колицѣмь длъженъ еси господинꙋ моемꙋ .
онъ же рече сътомь мѣръ отъ олѣа . ꙇ рече емꙋ . приими бꙋкъви твоѩ .
ꙇ сѣдъ скоро напиши пѧть десѧтъ .
и по томь же дрꙋгꙋмꙋ рече . тꙑ же колицѣмь длъженъ еси . онъ же рече
сътомь корецъ пьшеницѧ . и г꙯ла емꙋ приими бꙋкъви твоѩ и напиши
осмь десѧтъ .
и похвали г꙯ь иконома неправедънааго . ѣко и мѫдрѣ сътвори . ѣко
с꙯нве вѣка сего мѫдрѣише паче с꙯нвъ свѣта въ родѣ своемь сѫтъ ⁘
Ꙇ азъ вамъ г꙯лѭ сътворите себѣ дрꙋгꙑ отъ мамонинꙑ неправъдꙑ .
да егда оскѫдѣате приимѫтъ вꙑ въ вѣчънꙑѩ кровꙑ ⁘
Вѣрънꙑ въ малѣ и въ мъноѕѣ вѣренъ естъ .
ꙇ неправъдънꙑ въ малѣ и въ мьнозѣ неправъденъ естъ .
аште ꙋбо въ неправедьнѣемь жити не бꙑсте вѣрьни .
въ істиньнѣмь къто вамъ вѣрѫ иметъ .
ꙇ аште въ тꙋждемь вѣрьни не бꙑсте . ваше къто вамъ дастъ .
никꙑи же рабъ не можетъ дъвѣма г꙯ьма работати . ли бо единого
възненавидитъ . а дрꙋгааго възлюбитъ . ли единого дръжитъ сѧ .
а о дрꙋѕѣмь не родити начьнетъ . Не можете б꙯ꙋ работати и мамонѣ .
слꙑшаахѫ же си вьсѣ . ꙇ фарисѣи съребролюбьци сѫще .
ꙇ подрѣжаахѫ и .
и рече имъ . вꙑ есте оправъдаѭштеи себе прѣдъ ч꙯лвкꙑ . б꙯ъ же вѣстъ
с꙯рдца ваша . ѣко еже естъ въ ч꙯лвцхъ вꙑсоко . мръзость прѣдъ
б꙯мь естъ ⁘ кц꙯ ⁘
Законъ и пророци до иоана . отъ толи ц꙯срствие б꙯жие
благовѣствꙋꙋтъ сѧ .
ꙋдобѣе же естъ небꙋ и земи прѣити . неже отъ закона единои чрътѣ
погꙑбнѫти .
вьсѣкъ пꙋштаѩи женѫ своѭ и приводѧ инѫ . прѣлюбꙑ дѣатъ . ꙇ женѧи
сѧ пꙋштеноѭ отъ мѫжа . прѣлюбꙑ творитъ ⁘
Ч꙯лвкъ же единъ бѣ богатъ . ꙇ облачаше сѧ въ порфꙿѵрѫ . ꙇ вѵсонъ .
веселѧ сѧ на вьсѣкъ день свѣтъло .
нищъ же бѣ единъ именемъ лазаръ .
ꙇже лежааше при вратѣхъ его гноинъ .
и желааше насꙑтити сѧ отъ крꙋпицъ .
падаѭштиихъ отъ трапезꙑ богатааго .
нъ и пси приходѧште облизаахѫ гнои его .
бꙑстъ же ꙋмьрѣти ништюмꙋ . ꙇ несенꙋ бꙑти а꙯нꙉлꙑ на лоно аврам҄ле .
ꙋмьрѣтъ же и богатꙑи и погрѣсѧ и .
ꙇ҅ въ адѣ възведъ очи свои сꙑ въ мѫкахъ ꙋзьрѣ аврама из далече .
и лазарѣ на лонѣ его .
ꙇ тъ възглашъ рече о꙯тче аврааме помилꙋи мѧ . и посъли лазарѣ да
омочитъ конецъ пръста своего въ водѣ . и ꙋстꙋдитъ ѩ꙯зкꙑ мои .
ѣко страждѫ въ пламени семь .
рече же авраамъ чѧдо помѣни ѣко въсприѩлъ еси тꙑ благаа твоѣ въ
животѣ твоемь . ꙇ лазарь такожде зълаа . нꙑнѣ же сьде ꙋтѣшаатъ сѧ а
тꙑ страждеши .
ꙇ надъ вьсѣми сими . междю нами и вами . пропадь велиѣ ꙋтвръди сѧ .
ѣко да хотѧштеи минѫти отъ сѫдꙋ къ вамъ не възмагаѭтъ . ни иже
отъ тѫдѫ къ намъ прѣходѧтъ ⁘
Рече же молѭ тѧ ꙋбо отьче . да и посълеши въ домъ о꙯тца моего .
ꙇмамь бо пѧть братриѩ . ѣко да засъвѣдѣтельствꙋꙋтъ имъ . да не и ти
придѫтъ на мѣсто се мѫчъное .
г꙯ла же емꙋ авраамъ . имѫтъ мосѣа и п꙯ркꙑ да послꙋшаѭтъ ихъ .
онъ же рече ни отьче аврааме . нъ аште къто отъ мрътвꙑихъ идетъ
къ нимъ покаѭтъ сѧ .
рече же емꙋ аште мосѣа и п꙯ркъ не послꙋшаѭтъ . ни аште кто отъ
мрътвꙑхъ въскрьснетъ . не имѫтъ вѣрꙑ ⁘ кц꙯ ⁘
Рече же къ ꙋченикомъ не възможъно естъ да не придѫтъ сканъдали .
Горе же томꙋ имьже придѫтъ .
ꙋнѣе емꙋ би бꙑло . аште би камень жръновънꙑ възложенъ на вꙑѭ его .
ꙇ въвръженъ въ море . неже да сканъдалисаатъ малꙑихъ [сихь] единого ⁘
Вьнемлѣте себѣ . аште же съгрѣшитъ {бра} тебѣ братръ
твои запрѣти емꙋ . и аште покаатъ сѧ отъпꙋсти емꙋ .
и аште седморицеѭ дьнемъ съгрѣшитъ въ тѧ . и седморицеѭ дьнемь
обратитъ сѧ г꙯лѧ каѭ сѧ . отъпꙋсти емꙋ .
ꙇ рѣшѧ а꙯пли г꙯ви . приложи намъ вѣрѫ .
рече же г꙯ъ . аште бисте имѣли вѣрѫ ѣко зръно горюшьно . г꙯лали
бисте ꙋбо сѵкаминѣ сеи . вьздери сѧ и въсади сѧ въ море .
и послꙋшала би васъ . ⁘
Которꙑи же отъ васъ . рабъ имѣѩ опѭштъ ли пасѫщъ ꙇже пришьдъшю съ
села . речетъ абие минѫвъ възлѧѕи .
нь не речетъ ли емꙋ . ꙋ[го]товаи чъто вечерѣѭ .
ꙇ прѣпоѣсавъ сѧ слꙋжи ми . доньдеже ѣмь и пиѭ .
ꙇ по томь ѣси и пьеши тꙑ .
е҅да иматъ хвалѫ рабꙋ томꙋ . ѣко сътвори повелѣнаа . не мьнѭ
тако . и вꙑ егда сътворите вьсѣ повелѣнаа вамъ . г꙯лите ѣко раби
недостоини есмъ . ѣко еже длъжъни бѣхомъ
сътворити сътворихомъ . ⁘ кц꙯ ⁘
Ꙇ бꙑстъ идѫштю емꙋ въ и꙯мъ . ꙇ тъ прохождааше междю самариеѭ
галилѣеѭ ⁘
Ꙇ въходѧштю емꙋ вь единѫ весь . сърѣте и десѧть прокаженъ мѫжъ .
ꙇже сташѧ из далече .
ꙇ ти вьзнѣсѧ гласъ г꙯лѭште . ꙇ꙯се наставъниче помилꙋи нꙑ .
ꙇ видѣвъ ѩ рече имъ . шьдьше покажите сѧ иерѣомъ .
и бꙑстъ идѫштемъ имь . иштистишѧ сѧ .
единъ же отъ нихъ видѣвъ ѣко ицѣлѣ . възврати сѧ съ гласомь велиемь
славѧ б꙯а .
и паде ницъ на ногꙋ его . хвалѭ емꙋ въздаѩ . и тъ бѣ самарѣнинъ .
отъвѣштавъ же и꙯съ рече . не десѧть ли ищистишѧ сѧ . да девѧть
како не обрѣтѫ сѧ . възвраштъше сѧ {сѧ} дати славꙑ б꙯ꙋ . тъкъмо
иноплеменьникъ сь .
ꙇ рече емꙋ въставъ иди вѣра твоѣ с꙯псе тѧ ⁘ кц꙯ ⁘
въпрошенъ же бꙑвъ отъ фарисѣи . когда придетъ ц꙯срствие б꙯жие .
отъвѣшта имъ и рече . не придетъ ц꙯срствие б꙯жие съ сѫмьнѣниемь .
ни рекѫтъ се сьде ли овьде . се бо ц꙯{ср}срствие б꙯жие вънѫтрьѫдѫ въ
васъ естъ .
рече же къ ꙋченикомъ . придотъ дьние егда въжделѣате единого дьнии
с꙯на ч꙯лвскааго видѣти . ꙇ не ꙋзьрите .
и рекѫтъ вамъ се сьде овъде х꙯ъ . не изидѣте ни поженѣте .
ѣко бо млънии блисцаѭщи сѧ отъ п꙯одънебескꙑѩ . на подънебескѫѭ
свьтитъ сѧ . тако бѫдетъ с꙯нъ ч꙯лскꙑ въ день свои .
прѣжде же подобаатъ емꙋ мъного пострадати . ꙇ искꙋшенꙋ бꙑти отъ
рода сего .
ꙇ ѣкоже бꙑстъ въ дьни ноевꙑ . тако бѫдетъ и въ дьни с꙯на ч꙯лвскааго .
ѣдѣахѫ пиѣхѫ женѣахѫ сѧ посагахѫ . до негоже дьне вьниде ное въ
ковьчегъ . и приде потопъ и погꙋби вьсѧ .
такожде и ѣкоже бꙑстъ вь дьни лотовꙑ . ѣдѣахѫ и пиѣхѫ . кꙋповаахѫ
и продаѣахѫ . саждаахѫ зъдаахѫ .
вь ньже день изиде лотъ . отъ содомлѣнь . одъжди жюпелъ и огнь съ
н꙯ебсе . ꙇ погꙋби вьсѧ .
по томꙋжде бѫдетъ и день . вь ньже с꙯нъ ч꙯лвчскꙑ ѣвитъ сѧ .
въ тъ день иже бѫдетъ на кровѣ . ꙇ съсѫди его въ домꙋ .
да не сълазитъ вьзѧтъ ихъ . и иже на селѣ такожде да не
възвратитъ сѧ въспѧть .
Поминаите женѫ лотовѫ .
и иже аще възиштетъ д꙯шѧ своеѩ . ѭ с꙯псти погꙋбитъ ѭ .
ꙇ иже погꙋбитъ ѭ живитъ ѭ .
г꙯лѭ вамъ . въ то ношть бѫдете дъва на ложи единомь . единъ поемлѭтъ
а дрꙋгꙑ оставлѣѭтъ .
бѫдете дьвѣ вькꙋпѣ мелѭшти .
единѫ поемлѭтъ а дрꙋгꙋѭ оставлѣѭтъ .
дъва бодете на селѣ . единъ поемлѭтъ а дрꙋгꙑ оставлѣѭтъ .
ꙇ отъвѣштавъше г꙯лашѧ емꙋ . къде г꙯и . онъ же рече имъ . ꙇдеже тѣло
тꙋ орьли сънемлѭтъ сѧ .
г꙯лааше же и притъчѫ къ нимъ . како подобаатъ въсегда молити сѧ .
ꙇ не сътѫжати си
г꙯лѭ ⁘ Соди бѣ единъ . въ единомь градѣ . б꙯а не боѩ сѧ и ч꙯къ не
срамлѣѩ сѧ .
въдова же бѣ въ градѣ томь . ꙇ прихождааше къ немꙋ г꙯лѭшти .
мьсти мене отъ сѫпьрѣ моего .
ꙇ не хотѣашѧ на длъѕѣ врѣмени . послѣди же рече вь себѣ .
аште и б꙯а не боѭ сѧ и ч꙯лвкъ не срамлѣѭ сѧ .
зане творитъ ми трꙋдъ въдовица си . да мьщѭ еѩ да не до коньца
приходѧшти застоитъ мене .
Рече же г꙯ъ слꙑшите чъто сѫдии неправедънꙑ г꙯лтъ .
а б꙯ъ не иматъ ли сътворити мьсти . ꙇзбъранꙑхъ своихъ .
въпиѭштиихъ къ немꙋ день и нощь . и тръпитъ на нихъ .
г꙯лѭ вамъ . ѣко сътворитъ месть ихъ въ скорѣ ⁘ кц꙯ ⁘
обаче с꙯нъ ч꙯лвчьскꙑ пришедъ ꙋбо обрѧштетъ ли вѣрѫ на земи .
рече же и къ единѣмь надѣѭштемъ сѧ на сѧ . ѣко сѫтъ праведъници .
и ꙋничъжаѭщемъ прочѧѩ притъчѫ сиѭ ⁘
Ч꙯лвка дъва вънидете въ ц꙯рквъ помолитъ сѧ . единъ фарисѣи а дрꙋгꙑ
мꙑтарь .
фарисѣи ставъ вь себѣ молѣаше сѧ . б꙯же хвалѫ тебѣ въздаѭ .
ѣко нѣсмъ ѣко и прочии ч꙯лвци . хꙑщьници неправедьници .
прѣлюбодѣи . ли ѣко сь мꙑтарь .
поштѫ сѧ дъва кратꙑ въ соботѫ . десѧтинѫ даѭ вьсего елико притѧжѭ .
а мꙑтарь из далече стоѩ . не хотѣаше ни очию възвести на небо .
нъ биѣаше пръси своѩ г꙯лѧ . б꙯же милостивъ боди мьнѣ грѣшъникꙋ .
г꙯лѭ вамъ . съниде сь оправъданъ въ домъ свои . паче оного .
ѣко вьсѣкъ възносѧи сѧ съмѣритъ сѧ . и съмѣрѣѩи сѧ
възнесетъ сѧ ⁘ кц꙯ ⁘
Приношаахѫ же къ немꙋ и младенъчѧ . да би сѧ ихъ коснѫлъ .
видѣвъше же ꙋченици прѣштаахѫ имъ .
ꙇ꙯с же призъва ѩ г꙯ла . не дѣите дѣтии приходити къ мьнѣ .
и не браните имъ . таковꙑхъ бо естъ ц꙯срствие б꙯жие .
аминь г꙯лѭ вамъ . иже аште не приметъ ц꙯срствиѣ б꙯жиѣ ѣко отрочѧ .
не иматъ вънити въ не . ⁘ нед꙯ . ◌꙯и꙯ѕ ⁘
Ꙇ въпроси и единъ кънѧ[ѕь] г꙯лѧ . ꙋчителю благꙑ чъто сътворь животъ
вѣчънꙑ наслѣдъствꙋѭ .
рече же емꙋ и꙯съ чъто мѧ г꙯леши блага . никтоже е благъ
тъкъмо единъ б꙯ъ .
заповѣди вѣси не ꙋби не прѣлюбъ сътвори . не ꙋкради .
не лъжь съвѣдѣтель бѫди . чьти отъца твоего и матерь твоѭ .
онъ же рече вьсѣ си съхранихъ изь юности моеѩ .
слꙑшавъ же се и꙯съ рече емꙋ . еще единого не доконьчалъ еси .
въсѣ елико имаши продаждъ и раздаи нищиимъ .
и имѣти имаши съкровиште на небесе .
ꙇ грѧди по мьнѣ .
онъ же слꙑшавъ се прискръбенъ бꙑстъ . бѣ бо богатъ ѕѣло .
видѣвъ же и꙯съ прискръбенъ бꙑвъшъ рече . како не ꙋдобь имѫштеи
бгатъство . въ ц꙯срствие б꙯жие вънидѫтъ .
ꙋдобѣе бо естъ вельбѫдꙋ сквозѣ игьлинѣ ꙋши проити . неже богатꙋ въ
ц꙯срствие . вьнити .
рѣшѧ жѧ слꙑшавъшеи . то кто можетъ с꙯пснъ бꙑти .
онъ же рече не възможънаа отъ ч꙯лвкъ .
възможъна отъ б꙯а сѫтъ ⁘ кц꙯ ⁘
Рече же петръ се мꙑ оставихомъ въсѣ . ꙇ по тебѣ идомъ .
онъ же рече имъ аминь г꙯лѭ вамъ . ѣко никтоже естъ . ꙇже оставитъ
домъ ли родителѧ . ли братриѭ ли женѫ . ли чѧда .
ц꙯срствиѣ б꙯жиѣ ради .
ꙇже не вьсприиметъ мъножицеѭ вь врѣмѧ се .
и въ вѣкъ грѧдѫштии животъ вѣчънꙑ .
Поимъ же оба на десѧте рече [к]ъ нимъ . се въсходимъ въ и꙯мъ .
и съконьчаѭтъ сѧ вьсѣ писана п꙯ркꙑ . о с꙯нѣ ◌꙯ч꙯лвѣчсцѣмь .
прѣдадѧтъ бо и ѩзꙑкмъ . и порѫгаѭтъ сѧ емꙋ .и досадѧтъ емꙋ
и заплюѭтъ і .
и бивъше ꙋбиѭтъ і . ꙇ҅ трети день вьскрьснетъ .
ꙇ ти ничесоже отъ сихъ не разꙋмѣшѧ . ꙇ бѣ г꙯лось съкръвенъ отъ нихъ .
ꙇ не разꙋмѣахѫ г꙯лмꙑхъ ⁘
Бꙑстъ же егда приближи сѧ и꙯съ въ ерихѫ .
слѣпецъ етеръ сѣдѣаше при пѫти просѧ .
слꙑшавъ же народъ мимо ходѧшть . въпрашааше что ꙋбо естъ се .
повѣдѣшѧ же емꙋ ѣко и꙯съ назарѣнинъ [ми]моходитъ .
ꙇ възъпи г꙯лѧ и꙯се с꙯не д꙯вдвъ помилꙋи мѧ .
ꙇ прѣдь идѫштеи прѣштаахѫ емꙋ . да ꙋмлъчитъ . онъ же паче ѕѣло
въпиѣше г꙯лѧ . с꙯не д꙯авдвъ помилꙋи мѧ .
ставъ же и꙯съ повелѣ привести и къ себѣ . приближьшю же сѧ емꙋ къ
не{не}мꙋ . въпроси и г꙯лѧ .
что хощеши да ти сътворѭ . онъ же рече г꙯и да прозьрѭ .
и꙯с же рече емꙋ прозьри вѣра твоѣ с꙯ъпс тѧ .
и абие прозьрѣ . ꙇ вь слѣдъ его грѧдѣаше славѧ б꙯а . ꙇ вьси людие
видѣвъше въздашѧ хвалѫ б꙯ви ⁘ кц꙯ ⁘
Ꙇ въшедъ прохождааше и꙯съ въ ерихѫ .
и се мѫжъ именемь нарицаемъ закьхеи . ꙇ сь бѣ старѣи мꙑтаремъ .
ꙇ тъ бѣ богатъ .
ꙇ искааше видѣти и꙯са къто естъ . ꙇ не можааше народомъ .
ѣко тѣло{б}мъ малъ бѣ .
и прѣди текъ възлѣзе на сѵкомориѭ . да видитъ і .
ѣко тѫдѣ хотѣаше минѫти .
ꙇ ѣ[ко] приде на мѣсто . възьрѣвъ и꙯с видѣ и . ꙇ рече къ немꙋ .
закьхѣе потъштавъ сѧ сълѣзи . дънесь бо подобаатъ ми въ домꙋ
твоемь бꙑти .
и потъштавъ сѧ сълѣзе . и приѩтъ і радꙋѩ сѧ .
ꙇ видѣвъше вьси ръптаахѫ г꙯лѭште .
ѣко къ грѣшънѫ мѫжю въниде витатъ .
ставъ же закьхеи рече къ г꙯и .
се полъ имѣниѣ моего г꙯и дамъ ништиимъ .
ꙇ аште е҅смъ кого чимь обидѣлъ . възвращѫ четворицеѭ̑ .
Рече же къ немꙋ и꙯съ . ѣко дьнесь с꙯псние домꙋ твоемꙋ бꙑстъ .
зане и сь с꙯нъ авраамль естъ .
Приде бо с꙯нъ ч꙯лвчскꙑ възискатъ . ꙇ с꙯пстъ погꙑбъшааго . ⁘ кц꙯ ⁘
Слꙑшѧщемъ же имъ се . приложь притъчѫ рече .
занеже тъ бѣ близъ и꙯ма .
ꙇ мьнѣахѫ ѣко абие хоштетъ ц꙯срствие б꙯жие авити сѧ ⁘
Рече же . ч꙯лкъ единъ добра рода иде на странѫ далече . приѩти себѣ
ц꙯срствие . ꙇ възврати сѧ .
Призъвавъ же и десѧть рабъ своихъ . ꙇ дастъ имъ десѧть мънасъ .
ꙇ рече къ нимъ . кꙋплѫ дѣите доньдеже придо .
граждане же его ненавидѣахѫ его . посълашѧ молитвѫ въ слѣдъ его
г꙯лѭще . не хоштемъ семꙋ да ц꙯срствꙋꙋтъ надъ нами .
ꙇ бꙑстъ егда сѧ възврати . приимъ ц꙯срствие . ꙇ рече да пригласѧтъ
емꙋ рабꙑ тꙑ . ꙇмъже дастъ съребро . да ꙋвѣстъ какѫ кꙋплѭ сѫтъ
сътворили .
приде же пръвꙑ г꙯лѧ г꙯и . мънс꙯ъ твоѣ придѣла десѧть мьнасъ .
ꙇ рече емꙋ благꙑ рабе и добрꙑ . ѣко о малѣ вѣренъ бꙑстъ .
бѫди область имꙑ надъ десѧтьѭ градъ .
ꙇ приде въторꙑ г꙯лѧ . мънасъ твоѣ г꙯и сътвори д꙯ мънасъ .
рече же и томꙋ . ꙇ тꙑ бѫди надъ пѧтиѭ градъ .
ꙇ дрꙋгꙑ приде г꙯лѧ г꙯и . се мънасъ твоѣ ѭже имѣхъ .
положенѫ въ ꙋбрꙋсѣ .
боѣахъ бо сѧ тебе . ѣко ч꙯лвкъ ѣръ еси . вьземлеши егоже не положъ .
ꙇ жьнеши егоже не сѣвъ .
г꙯ла емꙋ отъ ꙋстъ твоихъ сѫждѫ ти зълꙑ рабе . вѣдѣаше ѣко азъ ч꙯лвкъ
ѣръ есмъ . въземлѧ егоже не положихъ . ꙇ жьнѧ егоже не сѣхъ .
ꙇ по чъто не въдастъ моего съребра пѣнѧжьникомъ . ꙇ азъ пришедъ съ
лихвоѭ истѧзалъ е бимъ .
ꙇ прѣдъстоѩштиимъ рече . вьзьмѣте отъ него мънасѫ . ꙇ дадите
имѫштѫꙋмꙋ . ꙇ꙯ . мънасъ .
ꙇ рѣшѧ емꙋ г꙯и иматъ ꙇ꙯ мънасъ .
Г꙯лѭ же вамъ ѣко вьсѣкомꙋ имѫщюмꙋ дадѧтъ . а отъ не имѫштааго .
и еже иматъ отъимѫтъ отъ него ⁘ кц꙯ ⁘
Обаче врагꙑ моѩ тꙑ . не хотѣвъшѧѩ мьнѣ {да} да ц꙯срь бимь
бꙑлъ надъ ними . приведѣте сѣмо . ꙇ исѣцѣте ѩ прѣдъ мъноѭ ⁘
Ꙇ се рекъ идѣаше прѣди въсходѧ въ и꙯мъ .
ꙇ бꙑстъ ѣко приближи сѧ въ витъфаꙉиѭ и витаниѭ̑ . къ горѣ
нарицаемѣи елеонъ . посъла дъва ꙋченикъ своихъ
г꙯лѧ . ꙇдѣта вь прѣмьнѭѫ весь . вь нѭже въходѧшта обрѧштета жрѣбѧ
привѧзано . на неже никтоже къде отъ ч꙯лкъ не вьсѣде .
отрѣшша е приведѣта .
ꙇ аще къто вꙑ въпрашаатъ . тако речета емꙋ . ѣко г꙯ъ трѣбꙋꙋтъ его .
шедъша же посъланаѣ . обрѣтете ѣкоже рече има .
отрѣшаѭштема же има жрѣбѧ . рѣшѧ господие его къ нима .
чъто отрѣшаата жрѣбѧ .
она же рѣсте ѣко г꙯ъ трѣбꙋꙋтъ его .
и привѣсте е къ и꙯сви . ꙇ възвръгъше ризꙑ своѩ҅ на жрѣбѧ .
въсадишѧ и꙯са ⁘
Ꙇдѫщтю же емꙋ постилаахѫ ризꙑ по пѫти .
приближаѭштю же сѧ емꙋ абие къ низъхождению горѣ елеоньстцѣи .
начѧтъ вьсе мьножъство ꙋченикъ радꙋѭште сѧ хвалити б꙯а гласомь велиемь
о вьсѣхъ силахъ ѩже видѣшѧ .
г꙯лѭще б꙯лгослвнъ грѧдꙑ въ імѧ г꙯не . миръ н꙯нбсе и
слава въ вꙑшъниихъ .
ꙇ едини фар꙯сѣи отъ народа рѣшѧ къ немꙋ . ꙋчителю запрѣти ꙋченикомъ
твоимъ .
и отъвѣщавъ рече имъ . г꙯лѭ вамъ . ѣко аще и сии ꙋмлъчѧтъ .
камение въпити иматъ .
ꙇ ѣко приближи сѧ видѣвъ градъ плака сѧ о немь г꙯лѧ .
ѣко аште би разꙋмѣлъ въ дьнь съ твои . ꙇ тꙑ ѣже къ мирꙋ твоемꙋ .
нꙑнѣ же ꙋкрꙑ сѧ отъ очиѭ твоею .
ѣко придѫтъ дьнье на тѧ . ꙇ обложѧтъ врази твои острогъ о тебѣ .
и обидѫтъ тѧ . ꙇ осѧдѫтъ тѧ въсѫдѫ .
ꙇ разбиѭтъ тѧ и чѧда твоѣ въ тебѣ . ꙇ не оставѧтъ вь тебѣ камене
на камени . понеже не разꙋмѣ врѣмене ⁘ Посѣщению твоемꙋ ⁘
Ꙇ въшедъ въ ц꙯рквъ . начѧтъ изгонити продаѭштѧѩ вь неи
и кꙋпꙋѭштѧѩ .
г꙯лѧ имъ . писано естъ . храмъ мои храмъ молитвѣ естъ .
вꙑ же сътвористе и врътъпъ разбоиникомъ ⁖⁘:
Ꙇ бѣ ꙋчѧ въ ц꙯ркве по вьсѧ дьни . архиереи же и кънижьници .
искаахѫ его погꙋбити . и старѣишинꙑ людемь .
ꙇ не обрѣтаахѫ чъто сътворѧтъ емꙋ . людье бо вьси дръжаахѫ сѧ его
послꙋшаѭште .
Ꙇ бꙑстъ вь единь отъ дьнеи тѣхъ . ꙋчѧштю емꙋ люди въ ц꙯ркви .
и благовѣстъствꙋѭштю . състашѧ сѧ архиереи и кънижъници съ старьци .
ꙇ рѣшѧ г꙯лѭште къ немꙋ . рьци намъ коеѭ областиѭ се твориши и къто
естъ давꙑ тебѣ областъ сиѭ .
отъвѣштавъ же ре[че] къ нимъ . въпрошѫ вꙑ и азъ единого словесе и
рьцѣте ми .
кръштение иоаново съ небсе ли бѣ или отъ ч꙯лвкъ .
они же помꙑшлѣахѫ въ себѣ г꙯лѭште . ѣко аште речемъ отъ н꙯ебсе .
речетъ по чъто не вѣровасте емꙋ .
аште ли речемъ отъ ч꙯лкъ . людие вьси камениемь побиѭтъ нꙑ .
ꙇзвѣстъно бо бѣ людемъ . ѣко иоанъ п꙯ркъ бѣ .
ꙇ отъвѣщашѧ не вѣмъ отъ кѫдꙋ .
ꙇ꙯съ же рече имъ . ни азъ г꙯лѭ вамъ коѭ властиѭ се творѭ ⁘
Начѧтъ же къ людемь г꙯лти притъчѫ сиѭ . ч꙯лкъ насади виноградъ и
въдастъ і дѣлателемь . ꙇ отиде на лѣта мънога .
и въ врѣмѧ посъла къ дѣлателемъ рабъ . да отъ плода виногр꙯да
дадѧтъ емꙋ . дѣлателе же бивъше пꙋстишѧ тъшть .
ꙇ приложи дрꙋгꙑ посълати рабъ . они же и того бивъше и досаждьше емꙋ
пꙋстишѧ тъштъ .
ꙇ приложи трети посълати . они же и сего ꙋѣзвьше изгънашѧ .
Рече же г꙯ь винограда . чъто сътворѭ посълѭ с꙯нъ мои възл҄юбл҄енꙑ .
негъли сего видѣвъше ꙋсрамлѣѭтъ сѧ .
видѣвъше же и дѣлателе . мꙑшлѣахѫ дрꙋгъ къ дрꙋгꙋ г꙯лѭште .
сь естъ наслѣдьникъ придѣте ꙋбиѣмъ і . да наше бѫдетъ достоѣние .
ꙇ изведъше и вонъ из винограда ꙋбишѧ . чъто ꙋбо сътворитъ имъ
г꙯нъ винограда .
придетъ и погꙋбитъ дѣлателѧ сиѩ . ꙇ въдастъ виноградъ инѣмъ .
слꙑшавъше же рѣшѧ да не бѫдетъ . ⁘
О҅нъ же възърѣвъ на нѧ рече . что ꙋбо естъ писаное се . камень егоже
неврѣдꙋ сътворишѧ зиждѫштеи . съ бꙑстъ въ г꙯лвѫ ѫгълꙋ .
вьсѣкъ падꙑ на камене томь съкрꙋшитъ сѧ .
а на немьже падетъ сътъретъ і ⁘
Ꙇ҅ вьзискашѧ архиереи и кънижъници възложити на нь рѫцѣ въ тъ часъ .
ꙇ ꙋбоѣшѧ сѧ людии . разꙋмѣшѧ бо ѣко къ нимъ рече притъчѫ сиѭ .
ꙇ съглѧдавъше посълашѧ засѣдьникꙑ . творѧщѧ сѧ праведьници сѫште да
имѫтъ і въ словеси . да бѫ и прѣдали владꙑчъствꙋ и области воеводꙑ .
и въпросишѧ и г꙯лѫште ⁘ ꙋчителю вѣмь ѣко право г꙯леши . ꙇ ꙋчиши .
ꙇ не на лица зъриши . нъ вꙑ истинѫ пѫти б꙯жию ꙋчиши .
достоитъ ли намъ кесареви дань дати . или ни .
разꙋмѣвь же лесть ихъ рече къ нимъ . что мѧ окꙋшаате .
покажѣте ми пѣнѧѕъ . чии иматъ образъ и написание .
отъвѣштавъше рѣшѧ кесаровъ .
онъ же рече къ нимъ . въздадите ꙋбо ѣже сѫтъ кесарева кесареви .
и ѣже сѫтъ б꙯жиѣ б꙯ви .
ꙇ не могѫ зазьрѣти г꙯лѣ его прѣдъ лѭдьми . и дивьше сѧ о отъвѣтѣ
его ꙋмлъчашѧ .
Пристѫпьше же едини отъ садꙋкеи г꙯лѭште вьскрѣшению не бꙑти .
въпрашаахѫ и
г꙯лѫште . ꙋчителю . мосии написалъ естъ намъ . аште комꙋ братръ
ꙋмъретъ имꙑ женѫ . и тъ бештѧдъ ꙋмьретъ . да поиметъ женѫ его братръ .
и вьскрѣситъ сѣмѧ братра своего .
Седмь ꙋбо братриѩ бѣ . и пръвꙑ поемъ женѫ ꙋмьрѣтъ бе{д}штѧдень .
и поѩтъ въторꙑ женѫ . ꙇ тъ ꙋмьрѣтъ бештѧдьнъ .
и трети поѩтъ ѭ . такожде же и вьсѣ седмь ꙋмьрѣшѧ
не оставльше чѧдъ .
послѣжде же вьсѣхъ и жена ꙋмьрѣтъ .
во въскрѣшение ꙋбо которааго ихъ бѫдетъ жена .
седмь бо имѣшѧ ѭ женѫ .
и отъвѣштавъ и꙯съ рече имъ .
с꙯нове вѣка сего женѧтъ сѧ и посагаѭтъ .
а съподобльшеи сѧ вѣкъ тъ ꙋлꙋчити . и вьскрѣшение еже отъ мрътвꙑхъ .
ни женѧтъ сѧ ни посагаѭтъ .
ни ꙋмьрѣти бо по томь могѫтъ . равьни бо сѫтъ а꙯нꙉлмъ .
ꙇ с꙯нве сѫтъ б꙯жии . вьскрѣшению с꙯нве сѫще .
а ѣкоже въстаѭтъ мрътвии . и мосии съказа при кѫпинѣ .
ѣкоже г꙯летъ . г꙯а б꙯а аврамлѣ . и б꙯а исакова . и б꙯а иѣковлѣ .
б꙯ъ же нѣстъ мрътвꙑхъ нъ живꙑхъ . въси бо томꙋ живи сѫтъ .
отъвѣштавъше же едини кънижъници рѣшѧ . ꙋчителю добрѣ реце .
къ томꙋ же не съмѣахо его въпра[ша]ти ничьсоже .
р[е]че же къ нимъ . како г꙯лѭтъ едини . х꙯а бꙑти с꙯на д꙯ва .
а самъ д꙯авдъ г꙯летъ въ кънигахъ псаломъскꙑхъ . рече г꙯ъ г꙯ви моемꙋ
сѧди о деснѫѭ мене .
доньдеже положо врагъ[і] твоѩ подъножию ногама твоима .
д꙯авдъ і ꙋбо г꙯ь нарицаатъ то како емꙋ естъ с꙯нъ ⁘
Слишѧштемъ же вьсѣмъ людемъ . рече къ ꙋченикомъ своимъ . ⁘
Вьнемлѣте отъ кънижъникъ . хотѧштиихъ {въ} въ одеждахъ ходити .
и любѧштиихъ цѣлованиѣ на тръжиштихъ .
ꙇ прѣдъсѣданиѣ на съньми[щи]хъ .
и прѣждезъваниѣ на обѣдѣхъ . и на вечерѣхъ .
ꙇже сънѣдаѭтъ домꙑ въдовицъ . и виноѭ далече молѧтъ сѧ .
сии приимѫтъ осѫжденье больше .
възьрѣвъ же видѣ въмѣтаѭштѧѩ въ газофилакиѭ
дарꙑ своѩ б[о]гатꙑѩ .
видѣ же и единѫ въдовицѫ ꙋбогѫ . въмѣтаѭштѫ тꙋ дъвѣ лептѣ .
и рече въ істꙑнѫ г꙯лѭ [ва]мъ . ѣко въдовица си ꙋбогаѣ . боле вьсѣхъ
въвръже . си г꙯лѧ възгласи имѣѩи ꙋши слꙑшати да слꙑшитъ . ⁘ кц꙯ ⁘
вьси бо си отъ избꙑтъка своего въвръго въ дарꙑ б꙯жиѩ . а си отъ
лишениѣ своего . вьсе имѣние еже имѣ въвръже ⁘
ꙇ҅ единѣмъ г꙯лѭштемь о ц꙯ркви . ѣко камениемь добромь и съсѫдꙑ
ꙋкрашена естъ . рече .
си ѣже видите . придѫтъ дьнье вь нѧже не останетъ . камень на
камене . иже не разоритъ сѧ .
Въпросишѧ же и г꙯лѭштю . ꙋчителю . когда ꙋбо си бѫдѫтъ . и что естъ
знамение егда хотѧтъ си бꙑти .
онъ же рече . блюдѣте сѧ да не прѣльщени бѫдете . мъноѕи бо
придѫтъ въ імѧ мое г꙯лѭште .
ѣко азъ есмъ и врѣмѧ приближи [с]ѧ . не идѣте ꙋбо въ слѣдъ ихъ .
егда же ꙋслꙑшите брани и нестроениѣ . не ꙋбоите сѧ . подобаатъ бо симъ
прѣжде бꙑти . нъ не ꙋ абие коньчина .
тъгда г꙯лаше имъ . въстанетъ ?? ѩ꙯зкъ на ѩ꙯зкъ . и ц꙯срство на
цѣсарьство .
трѫси же велици по мѣста . и глади и мори бѫдѫтъ .
страхованиѣ же . и знамениѣ с н꙯бсе велиѣ бѫдѫтъ ⁘
Прѣжде же сихъ [всхъ] [.] възложѧтъ на вꙑ рѫкꙑ своѩ . и ижденѫтъ
прѣдаѭште на соньмишта и темъницѧ . ведомꙑ къ цѣсаремъ и влдк꙯мъ .
имене моего ради .
приключитъ же сѧ вамъ въ съвѣдѣтельство ⁘
Положите ꙋбо на с꙯рдъцихъ вашихъ . не прѣжде пꙋꙋчати сѧ отъвѣщати .
азъ бо дамъ [вмь] ꙋста и прѣмѫдростъ . еиже не възмогѫтъ
противити сѧ . и отъвѣштати въси противлѣѭщеи сѧ вамъ .
прѣдани же бодете родителꙑ и братриѭ . и родомъ и дрꙋгꙑ . ꙇ ꙋмрътвѧтъ
отъ васъ .
ꙇ бѫде{де}те н[е]навидими отъ всѣхъ имене моего ради .
и власъ главꙑ вашеѩ не погꙑблетъ
въ тръпѣни вашемъ сътѧжите д꙯шѧ вашѧ ⁘
Егда же ꙋзьрите объстоимъ вои и꙯мъ . тогда разꙋмѣете ѣко приближи сѧ
запꙋстѣние емꙋ .
тогда сѫште въ іюдеи да бѣгаѭтъ въ горꙑ . ꙇ иже по срѣдѣ его да
исходѧтъ . и иже въ странахъ да не въходѧтъ вънъ .
ѣко {дь} дьнье мъштению си сѫтъ .
да исплънѧтъ сѧ вьсѣ написанаа . ⁘
Горе же непраздънꙑимъ и доѩштимъ въ тꙑ дьни . бѫдетъ бо бѣда велиѣ
на земи . и гнѣвъ на людехъ сих
и падѫтъ въ острии меча . и плѣнени бодѫтъ въ ѩзꙑкꙑ вьсѧ . ꙇ е꙯рслмъ
бѫдетъ попираемъ ѩзкꙑ . доньдеже сък{о}оньчаѭтъ сѧ
врѣмена ѩ꙯зкъ . {і}
и бѫдѫтъ знамениѣ въ слънъци и лꙋнѣ . и ѕвѣздахъ . ꙇ на земи тѫга
ѩ꙯зкмъ . отъ нечааниѣ шюма моръскааго и възмѫщениѣ
издꙑхаѭштемъ ч꙯лкмъ отъ страха . и чааниѣ грѧдѫштихъ на вьселенѫѭ .
силꙑ бо н꙯бскꙑѩ подвигнѫтъ сѧ .
ꙇ тъгда ꙋзь[ри]те с꙯на ч꙯лвчскааго на облацѣ . съ силоѭ и славоѭ
мъногоѭ̑ .
начинаѭштемъ же симъ бꙑвати . въсклоните сѧ и въздвигнѣте гла{въ}вꙑ
вашѧ . зане приближи сѧ избавление ваше .
ꙇ рече имъ притъчѫ . видите смоковьницѫ и вьсѣ дрѣва .
егда прошибаѭтъ сѧ юже видѧще о себѣ вѣсте
ѣко юже близъ жѧтва естъ .
тако и вꙑ егда ꙋ[зь]рите си бꙑваѭшта . вѣдите ѣко близъ естъ
ц꙯срствие б꙯жие .
амін . г꙯лѭ вамъ ѣко не иматъ прѣити родось .
доньдеже вьсѣ бѫдѫтъ .
небо и землѣ мимо идетъ . а словеса моѣ не мимо идѭтъ ⁘
Вьнемлѣте же себѣ еда когда отѧжаѭтъ с꙯рдца ваша . обѣданиимь и
пьѣньствомь . ꙇ печальми житеискꙑими . ꙇ наидетъ на вꙑ вънезаапѫ
дьнь тъ .
ѣко сѣть бо придетъ на вьсѧ сѣдѧштѧѩ на лици вьсеѩ землѧ :
Бьдите ꙋбо на вьсѣко врѣмѧ молѧште сѧ . да съподобите сѧ ꙋбѣжати .
въсѣхъ сихъ хотѧштихъ бꙑти . и стати прѣдъ с꙯номъ ч꙯лвчскомь ⁘
бѣ же вь дьне ꙋчѧ въ ц꙯ркве . а ноштиѭ въдварѣаше сѧ исходѧ въ
горѣ нарицаемѣи елеонъ .
и вьси людие из ꙋтра прихождаахѫ къ немꙋ въ ц꙯рквъ послꙋшатъ его .
Приближааше же сѧ праздьникъ опрѣснокъ . нарицаемꙑ пасха .
ꙇ искаахѫ архиереи и кънижьници како и бѫ ꙋбили .
боѣахѫ бо сѧ людии . ⁘
Вьниде же сотона вꙑ июдѫ . нарицаемааго искариотъ . сѫща отъ числа
обою на десѧте .
ꙇ шедъ г꙯ла архиереомъ и воеводамъ . како имъ прѣдастꙑ и .
и въздрадовашѧ сѧ . и съвѣшташѧ емꙋ дати съребро
и исповѣдѣ . ꙇ҅ искааше подобъна врѣмене да и прѣдастъ имъ без
народа ⁘
Приде же дьнь о꙯прѣснькъ . вь ньже подобъно бѣ жръти пасхѫ .
и посъла петра и иоана . рекъ . шедъша ꙋготоваита намъ пасхѫ да ѣмъ .
она же рѣсте емꙋ . къде хоштеши да ꙋготоваевѣ .
онъ же рече има . се въшедъшема вама въ градъ . сърѧштетъ вꙑ ч꙯лкъ .
въ скѫдьльницѣ водѫ носѧ . по немь идѣта въ домъ вь ньже въходитъ .
и речета г꙯нꙋ домꙋ . г꙯летъ тебѣ ꙋчитель .
къде есть обитѣль идеже пасхо съ ꙋченикꙑ моими сънѣмь .
ꙇ тъ вама покажетъ горьницѫ велиѭ постъланѫ . и тꙋ ꙋготоваита .
шьдъша же обрѣтете ѣкоже рече има . ꙇ ꙋготовасте пасха .
ꙇ егда бꙑстъ година възлеже . и оба на десѧте а꙯постла съ нимъ .
и рече къ нимь . желѣниемь се въжделѣхъ . пасха ѣсти съ вами .
прѣжде даже не приимо мѫкꙑ .
г꙯лѭ бо вамъ . ѣко отъ селѣ не имамъ ѣсти отъ него .
доньдеже коньчаатъ сѧ . въ ц꙯срствии б꙯жи .
и приимъ чашѫ хвалѫ въздавъ рече . приимѣте се и раздѣлите себѣ .
г꙯лѭ бо вам[а] . отъ селѣ не имамъ пити отъ плода лозънаго . доидеже
ц꙯срествие б꙯жие придетъ .
ꙇ приимъ хлѣбъ хвалѫ въздавъ прѣломи . и дастъ имъ г꙯лѧ .
се естъ тѣло мое даемое за вꙑ . се творите въ моѭ памѧть .
ꙇ чашѫ такожде по вечерѣнии г꙯лѧ . си чаша новꙑ
завѣтъ моеѭ кръвиѭ̑ . ѣже за вꙑ пролѣатъ сѧ .
Обаче се рѫка прѣдаѭштааго мѧ съ мъноѭ естъ на трапезѣ .
ꙇ с꙯нъ ꙋбо ч꙯лчьскꙑ по нареченꙋмꙋ идетъ . обаче горе ч꙯лвкꙋ томꙋ .
имьже прѣданъ бѫдетъ .
ꙇ ти начѧсѧ искати вь себѣ . которꙑ ꙋбо бѫдетъ отъ нихъ .
хотѧи сътворити се .
бꙑстъ же и пьрѣ вь ихъ кꙑи мънитъ сѧ [ихь] бꙑти болеи
онъ же рече имъ . ц꙯сре ѩ꙯зкъ ꙋстоѩтъ имъ . и обладаѭште ими
благодателе нарицаѭтъ сѧ .
вꙑ же не тако . нъ болии васъ да бѫдетъ ѣ҅ко мьнии .
ꙇ старѣи ѣко слꙋжѧ .
кꙑ бо болии възлежѧи ли или слꙋжѧи . не вьзлежѧи ли . азъ же по
срѣдѣ васъ есмь ѣко слꙋжѧи .
вꙑ же есте прѣбꙑвъшеи съ мъноѭ въ напастехъ моихъ .
ꙇ азъ завѣштаваѭ вамъ . ѣкоже завѣшта мьнѣ о꙯тцъ мои . ц꙯срство .
да ѣсте и пиете на трапезѣ моеи . въ ц꙯срствии моемь .
ꙇ сѧдете на прѣстолѣхъ . сѫдѧште обѣма на десѧте колѣнома
издраилевома ⁘
Рече же г꙯ъ симоне симоне се сотона проситъ васъ да би сѣлъ ѣко
пшеницѫ .
азъ же молихъ сѧ о тебѣ да не оскѫдѣатъ вѣра твоѣ . ꙇ тꙑ нѣкъгда
обраштъ сѧ ꙋтвръди братриѭ твоѭ .
онъ же рече мꙋ г꙯и съ тобоѭ готовъ есмъ и въ темьницѫ и въ
съмръть ити .
онъ же рече г꙯лѭ ти петре . не възгласитъ кокотъ дьнесь . доидеже
три кратꙑ отъвръжеши сѧ мене . не вѣдѣти .
и рече имъ егда посълахъ вꙑ без вълагалишта . ꙇ бес пирꙑ .
ꙇ бе сапогъ . еда чесо лишени бꙑсте . они же рѣшѧ ничесоже .
рече же имъ нъ нꙑнѣ иже иматъ вълагалиште да възьметъ такожде и пиро .
ꙇ иже не иматъ да продастъ ризо своѭ и кꙋпитъ ножъ .
г꙯лѭ бо вамъ . ѣко еште писаное се подобаатъ да съконьчаатъ
сѧ о мьнѣ . еже и съ безаконьникꙑ въмѣни сѧ . ꙇбо еже о мьнѣ
коньчино иматъ ⁘
они же рѣшѧ г꙯и се ножа съде дъва . О҅нъ же рече имъ довольно естъ .
ꙇ ишедъ иде по обꙑчаю въ горѫ елеонъскѫ . по немьже идѫ ꙋченици его .
Бꙑвъ же на мѣстѣ реце имъ . молите сѧ да не вънидете въ напасть .
ꙇ самъ остѫпи отъ нихъ . ѣко бръжение камени . и поклонь колѣнѣ
молѣаше сѧ
г꙯лѧ ⁘ о꙯тче аще болиши мімо неси чашѫ сиѭ отъ мене . обаче не моѣ
волѣ нъ твоѣ да бѫдетъ .
ави же сѧ емꙋ а꙯нꙉлъ . с н꙯бсе ꙋкрѣплѣѩ и .
ꙇ бꙑвъ въ подвиѕѣ . прилежьнѣе молѣаше сѧ . ꙇ бꙑстъ потъ его ѣко
и каплѧ кръве . каплѭштѧ на землѭ .
ꙇ въставъ отъ молитвꙑ пришедъ къ ꙋченикомъ обрѣте ѩ съпѧштѧ
отъ печали .
и рече имъ чъ{ч}то съпите въставъше помолите сѩ да не вънидете
въ напастъ ⁘
Еще же емꙋ г꙯лѭштю . се народъ и нарицаемꙑ июда .
единъ отъ обою на десѧте прѣдъ ними идѣаше .
и пристѫпи къ і꙯сви лобъзатъ его .
се бо бѣ знамение далъ имъ . егоже лобъжо тъ естъ .
ꙇ꙯с же рече емꙋ июдо лобъзаниемь ли с꙯на ч꙯лскааго прѣдаеши .
видѣвъше же и иже бѣахѫ о немь . бꙑваемое рѣшѧ емꙋ г꙯и аще ꙋдаримъ
ножемъ .
ꙇ ꙋдари единъ нѣкꙑ отъ нихъ архиереова раба . ꙇ отърѣза емꙋ о[ꙑ]хо
десное .
отъвѣштавъ же и꙯с рече . оставите до сего . и коснѫвъ въ ꙋхо его
исцѣли и҅ .
рече же и꙯с къ пришедъшимъ на нь архиереомъ . ꙇ стратигомъ ц꙯рквнꙑмъ .
и старьцемъ . ѣко на разбоиникъ ли придете съ орѫжиемь и дръкольми .
по вьсѧ дьни сѫщю ми съ вами въ ц꙯ркве . не простьрѣсте рѫкъ на мѧ .
нъ се естъ ваша година и область тьмьнаѣ .
ꙇмъше же и вѣсѧ . ꙇ въвѣсѧ и въ домъ архиереовъ .
петръ же идѣаше въ слѣдъ из далече .
вьзгнѣштъшемъ же огнъ по срѣдѣ двора . ꙇ въкꙋпѣ сѣдъшемъ имъ .
сѣдѣаше петръ по срѣдѣ ихъ .
ꙋзърѣвъши же и раба едина сѣдѧшть при свѣтѣ . и вьзьрѣвъши на нь
рече . ꙇ сь бѣ съ нимь .
онъ же отъвръже сѧ его г꙯лѧ . не знаѭ его жено .
ꙇ не по мъногꙋ дрꙋгꙑ видѣвъ і рече . ꙇ тꙑ отъ нихъ еси . петръ же
рече ч꙯лвче нѣсмъ .
ꙇ мимо шедъши ѣко годинѣ единои . ꙇнъ етеръ крѣплѣаше сѧ г꙯лѧ .
въ істинѫ и сь бѣ съ нимь . ꙇбо галилеанинъ естъ .
рече же петръ ч꙯лвче не вѣмь еже г꙯лглеши .
ꙇ абие еште емꙋ г꙯лѭштю . въз[г]ласи кокотъ :⁘:
Ꙇ обраштъ сѧ г꙯ъ възьрѣ на петра . ꙇ помѣнѫ петръ слово г꙯не ѣкоже
рече емꙋ . ѣко прѣжде даже не възгласитъ кокотъ три кратꙑ
отъвръжеши сѧ мене .
ꙇ ишедъ вонъ петръ плака сѧ горько .
ꙇ мѫжи дръжѧштеи и꙯са . рѫгаахѫ сѧ емꙋ биѭште
и . закрꙑвъше и биѣахѫ по лицю . въпрашаахѫ же и г꙯лще прорьци кто
тѧ ꙋдари .
ꙇ ина мънога хꙋлѧште г꙯лаахѫ на нь .
ꙇ ѣко бꙑстъ дьнь събърашѧ сѧ старьци людьсции . ꙇ архиереи и
кънижьници . ꙇ вѣсѧ и на сънмь свои г꙯лѭште .
аште тꙑ еси х꙯ъ ръци намъ .
рече же имъ . аште вамъ рекѫ не имете вѣрꙑ .
аште же и въпрошѫ вꙑ не отъвѣштаате ми . ни пꙋстите .
отъ селѣ бѫдетъ с꙯нъ ч꙯лвчъскꙑи сѣдѧ о деснѫѭ силꙑ б꙯жиѩ҅ .
рѣшѧ же вьси тꙑ ли еси ꙋбо с꙯нъ б꙯жии . онъ же къ нимъ рече .
вꙑ г꙯лете ѣко азъ есмъ .
они же рѣшѧ чъто еште трѣбꙋемъ съвѣдѣтельства сами бо слꙑшахомъ
отъ ꙋстъ его .
ꙇ въставъше въсе мъножьство ихъ . вѣсѧ и къ пилатꙋ .
начѧсѧ же на нь вадити г꙯лѭште . сего обрѣтомъ . развраштаѭшта
ѩзꙑкъ нашъ . ꙇ възбранѣѭста даѣти кесарови дань . г꙯лѭща себе
х꙯а ц꙯срѣ бꙑти .
пилатъ же въпроси и г꙯лѧ . тꙑ ли еси цѣсарь июдеомъ . онъ же
отъвѣштавъ рече емꙋ . тꙑ г꙯леши .
Пилатъ же рече къ аръхиереомъ и къ народꙋ . никоеѧже винꙑ не
обрѣтаѭ въ ч꙯лвцѣ семь .
они же крѣплѣахѫ сѧ г꙯лѭште . ѣко развраштаатъ люди ꙋчѧ по вьсеи
июдеи . наченъ отъ галилеѩ до сьде .
Пилатъ же слꙑшавъ галилеѭ въпроси и . аште ч꙯лкъ галилѣискъ естъ .
ꙇ разꙋмѣвъ ѣко отъ области иродовꙑ естъ . посъла и къ іродꙋ сѫштю и
томꙋ въ и҅рꙋсалимѣ вь дьни тꙑ .
ꙇродъ же видѣвъ и꙯са радъ бꙑстъ ѕѣло .
бѣ бо желѣѩ отъ мъногъ врѣменъ видѣти .
зане слꙑшааше мънога о немь . ꙇ надѣаше сѧ знамение етеро
видѣти отъ него бꙑваемо .
въпрашааше же и словесꙑ мъногꙑ .
онъ же ничесоже не отъвѣштавааше емꙋ .
Стоѣхѫ же архиереи и кънижьници прилежъно вадѧште на нь . ⁘
Ꙋкорь же и иродъ съ вои своими . и порѫгавъ сѧ .
облъкъ і вь ризѫ свѣтълѫ . възврати и къ пилатови .
бꙑсте же си дрꙋга . ꙇродъ же и пилатъ въ тъ день съ собоѭ .
прѣжде бо бѣашете вражъдѫ имѫшта междю собоѭ .
пилатъ же созъвавъ архиереѩ и кънѧзѧ и люди .
рече къ нимъ привѣсте ми ч꙯лка сего . ѣко развращаѭща люди .
ꙇ се азъ истѧзавъ прѣдъ вами . не обрѣтъ ни единоѩ же о ч꙯лвцѣ семь
винꙑ . ѩже на нь вадите .
нъ ни иродъ . посꙑлахъ бо и къ немꙋ . ꙇ се ничътоже {съ} достоино
съмръти сътворено естъ о немь .
показавъ ꙋбо отъпꙋштѫ и .
потрѣбѫже имѣаше на вьсѧ праздьникꙑ отъпꙋштати имъ единого .
Възъпишѧ же въси народи г꙯лѭште . вьзьми сего отъпꙋсти же намъ
варавѫ .
ꙇже бѣ за единѫ крамолѫ бꙑвъшѫѭ въ градѣ и ꙋбииство въвръженъ въ
темьницѫ .
Пакꙑ же пилатъ възгласи хотѧ отъпꙋстити и꙯са .
они же вьпиѣхѫ г꙯лѫште . пропьни пропьни :
Онъ же третиицеѭ рече къ нимъ . чьто бо сътвори зъло .
ничьсоже достоина съмръти обрѣтъ о немь . показавъ і ꙋбо отъпꙋштѫ .
они же прилежаахѫ гласꙑ велии просѧште его на пропѧтие .
ꙇ҅ ꙋстоѣахѫ гласи ихъ . ꙇ архиереистии .
Пилатъ же посѫди бꙑти прошение ихъ .
отъпꙋсти же имъ въсажденааго въ темьницѫ . за крамолѫ и ꙋбииство
егоже прошаахѫ . и і꙯са прѣдастъ воли ихъ .
ꙇ ѣко и повѣсѧ емъше симона единого кѵринѣа грѧдѫшта съ села .
задѣшѧ емꙋ к꙯рстъ носити по и꙯сѣ .
ꙇдѣаше же въ слѣдъ его мъногъ народъ людии . можи и женꙑ .
ѩже и биѣахѫ сѧ и плакаахѫ сѧ его .
обрашть же сѧ и꙯съ къ нимь рече . дъштери ꙇ꙯мскꙑ . не плачите сѧ о
мьнѣ . обаче себе плачите сѧ и чѧдъ вашихъ .
ѣко се дьнье грѧдѫтъ . вь нѧже рекѫтъ. блаженꙑ неплодъви и чрѣва
ѣже не родишѧ . ꙇ сьсъци иже не доишѧ .
тогда начънѫтъ г꙯лати горамъ падѣте на нꙑ . ꙇ хлъмомъ покрꙑите нꙑ .
зане аште въ сꙑрѣ дрѣвѣ си творѧтъ . въ сꙋсѣ что бѫдетъ ⁘
Ведѣахѫ же съ и꙯смъ и ина дъва зълодѣѣ съ нимь ꙋбитъ .
ꙇ егда придѫ на мѣсто нарицаемое краниево . тꙋ пропѧсѧ и .
ꙇ зълодѣа ового ꙋбо о деснѫѭ . а дрꙋгааго о шѫѭѫ .
ꙇ꙯с же г꙯лааше о꙯тче отъпꙋсти имъ . не вѣдѧтъ бо сѧ чъто творѧтъ .
раздѣлѣѭште же ризꙑ его метаахѫ жрѣбиѩ .
ꙇ стоѣахѫ людие зьрѧште . подрѣжаахѫ же и и кънѧѕи г꙯лѭще съ ними .
ꙇнꙑ естъ с꙯ъпслъ да с꙯пстъ и сѧ . аште сь естъ х꙯ъ с꙯нъ б꙯жии .
ꙇзбъранꙑ .
рѫгаахѫ же сѧ емꙋ и воини пристѫпаѭште и оцетъ придѣѭште емꙋ и
г꙯лѭште . аште тꙑ еси ц꙯срь июдеискъ с꙯псѧ самъ .
бѣ же и написание написано надъ нимъ . кънигами елинъсками и
римъсками . ꙇ евреисками . сь естъ ц꙯сръ июдеискъ .
Единъ же отъ обѣшенꙋю зълодѣѭ̑ хꙋлѣаше и г꙯лѧ .
аште тꙑ еси х꙯ъ с꙯псѧ самъ и нꙑ .
отъвѣштавъ же дрꙋгꙑ прѣштааше емꙋ г꙯лѧ . ни ли тꙑ боиши сѧ б꙯а .
ѣко въ томьжде осѫждении еси .
ꙇ вѣ ꙋбо въ правъдѫ достоинаа бо дѣломъ наю въсприемлевѣ .
а сь ничьсоже зъла не сътвори .
ꙇ г꙯лааше и꙯сви помѣни мѧ г꙯и . егда придеши въ ц꙯срствии твоемь .
ꙇ рече емꙋ и꙯съ аминь г꙯лѭ тебѣ . дьнесь съ мъноѭ бѫдеши вь раи .
бѣ же ѣко година шестаа . ꙇ тъма бꙑстъ по вьсеи земи до годинꙑ
девѧтꙑѩ .
и помръче слъньце . ꙇ катапетазма ц꙯рквнаѣ раздъра сѧ на дъвое .
ꙇ възглашъ гласомь велиемь и꙯съ . рече . отьче въ рѫцѣ твои
прѣдаѭ д꙯хъ мои . ꙇ се рекъ издъше .
Видѣвъ же сътьникъ бꙑвъшее прослави б꙯а г꙯лѧ . въ істинѫ ч꙯лвк
сь правьдень бѣ .
ꙇ вьси пришедъшеи народи на позоръ сь . видѧште бꙑваѭштаа .
биѭште пръси своѩ възвраштаахѫ сѧ .
стоѣахѫ же вьси знаемии его из далече . ꙇ женꙑ въшедъшѧѩ съ нимъ
отъ галилеѩ зьрѧштѧ сихъ . ⁘ кц꙯ ⁘
ꙇ се мѫжь ꙇменемь иосифъ . съвѣтьникъ сꙑ . мѫжъ благъ и правьденъ .
сь не бѣ присталъ съвѣтѣ и дѣлѣ ихъ . отъ ариматѣѩ .
града июдеиска . ꙇже чааше и тъ ц꙯сарествиѣ б꙯жиѣ .
сь пристѫпь къ пилатꙋ испроси тѣло и꙯сво .
ꙇ сънемъ е обитъ е плаштаницеѭ . ꙇ положи е въ гробѣ исѣченѣ .
въ немьже не бѣ никътоже никогдаже положенъ .
ꙇ дьнь бѣ параскевьꙉи . ꙇ собота свитааше .
въ слѣдъ же шедъшѧ женꙑ . ѩже бѣахѫ пришълꙑ съ нимь отъ галилеѩ .
видѣшѧ гробъ и ѣко положено бꙑстъ тѣло его .
възвраштьшѧ же сѧ ꙋготовашѧ ароматꙑ . ꙇ мѵро . ꙇ въ соботѫ ꙋбо
ꙋмлъчашѧ по заповѣди ⁘
Вь единѫ же собото ѕѣло рано . придѫ на гробъ несѫштѧ ѩже
ꙋготовашѧ ароматꙑ . и дрꙋгꙑѩ съ ними .
обрѣтѫ же камень отъваленъ отъ гроба .
ꙇ въшедъшѧ не обрѣтѫ тѣлесе г꙯а и꙯са .
ꙇ бꙑстъ не домꙑслѧштамъ сѧ имъ о семь . ꙇ се мѫжа дъва стасте въ нихъ
вь ризахъ бльштѧштахъ сѧ .
Пристрашънамъ же бꙑвъшамъ имъ . ꙇ поклоньшамъ лице на землѭ .
рѣсте къ нимъ . чъто иштете живааго съ мрътвꙑими .
нѣстъ съде нъ въста . помѣнѣте ѣкоже г꙯ла вамъ . еште сꙑ въ галилеи
г꙯лѧ . ѣко подобаатъ с꙯нꙋ ч꙯лвчскꙋмꙋ прѣданꙋ бꙑти . въ рѫцѣ ч꙯лвкъ
грѣшъникъ . пропѧтꙋ бꙑти . ꙇ третии день въскръснѫти .
ꙇ помѣнѫшѧ г꙯лꙑ его .
ꙇ възвраштъшѧ сѧ отъ гроба . вьзвѣстишѧ вьсѣ си единомꙋ на десѧте и
вьсѣмъ прочиимъ .
бѣаше же мариѣ магдалини . ꙇ иоанна . ꙇ мариѣ иѣковлѣ . и прочѧѩ
съ ними . ѩже и г꙯лаахѫ къ а꙯плмъ се .
и ѣвишѧ сѧ прѣдъ ними ѣко блѧди г꙯ли ихъ . и не имѣахѫ имъ вѣрꙑ ⁘
Петръ же въставъ тече къ гро{ꙑ}бꙋ . ꙇ приникъ видѣ ризꙑ единꙑ
лежѧштѧ . ꙇ иде вь себѣ дивѧ сѧ бꙑвъшюмꙋ .
ꙇ се дъва отъ нихъ бѣсте идѫшта въ тъжде день . вь весь отъстоѩштѫ
стадии шесть десѧтъ отъ ꙇ꙯ма . еиже имѧ емаꙋсъ .
ꙇ та бесѣдоваашете къ себѣ . о вьсѣхъ сихъ . приключьшиихъ сѧ .
ꙇ бꙑстъ бесѣдꙋѭштема има и сътѧѕаѭштема сѧ . и самъ и꙯съ . приближь
[с]ѧ идѣаше съ нима .
очи же ею дръжаашете сѧ да его не познаате .
рече же къ нима . что сѫтъ словеса си о нихъже сътѧѕаата сѧ къ
себѣ идѫща . ꙇ еста дрѧхла .
отъвѣштавъ же единъ емꙋже имѧ клеопа . рече къ немꙋ . тꙑ ли единъ
пришълецъ еси въ ꙇ꙯мъ . ꙇ не чю бꙑвъшиихъ въ дьни сиѩ .
ꙇ рече има кꙑхъ . она же рѣсте емꙋ .
ѣже о и꙯сѣ назарѣнинѣ . ꙇже бꙑстъ мѫжъ п꙯ркъ силенъ .
дѣломь и словомь . прѣдъ б꙯мъ и вьсѣми людьми . ꙇ
како и прѣдашѧ архиереи и кьнѧѕи наши . на осѫждение съмръти .
и пропѧсѧ и .
мꙑ же надѣемь сѧ ѣко сь естъ хотѧи ꙇ꙯лѣ избавити .
нь ꙇ҅ надъ вьсѣми сими третии се день иматъ дънесь .
отъ нелиже си бꙑшѧ .
нъ ꙇ҅ женꙑ единꙑ отъ насъ . ꙋжасишѧ нꙑ бꙑвьшѧ рано ꙋ гроба .
ꙇ не обрѣтъшѧ тѣлесе его . придѫ г꙯лѭштѧ .
ꙇ авление а꙯ньꙉлъ видѣвъшѧ . ꙇже г꙯лѭтъ і жива .
ꙇ идѫ едини отъ насъ къ гробꙋ . ꙇ обрѣтѫ тако ѣкоже и женꙑ рѣшѧ .
самого же не видѣшѧ .
ꙇ тъ рече къ нима . Ѡ несъмꙑслънаа и мѫдъна с꙯дцмь . вѣровати о
вьсѣхъ ѣже г꙯лашѧ п꙯рци .
не тако ли подобаше пострадати х꙯ꙋ . ꙇ҅ вьнити въ славѫ своѭ .
ꙇ наченъ отъ мосѣа и отъ вьсѣхъ пророкъ съказаше има кънигъ .
ѣже бѣахѫ о немь .
ꙇ҅ приближишѧ сѧ вь весь вь нѭже идѣашете .
ꙇ тъ творѣаше сѧ дале ити .
ꙇ нѫждаашете и г꙯лѭшта . облѧѕи съ нама ѣко при вечерѣ естъ .
ꙇ прѣклонилъ сѧ естъ юже день . ꙇ вьниде съ нима облешть .
ꙇ бꙑстъ ѣко възлеже съ нима . приемъ хлѣбъ б꙯лгви .
ꙇ прѣломь даѣаше има .
онѣма же отврѣсте сѧ очи и познасте и . ꙇ тъ иштезе отъ нею .
ꙇ рѣсте къ себѣ . не с꙯рдце ли наю горꙙ бѣ въ наю .
егда г꙯лааше къ нама на пѫти . ꙇ ѣко съказаше нама кънигꙑ .
ꙇ въставъша во тъ часъ вратисте сѧ въ ꙇ꙯҅мъ . ꙇ обрѣте{с}та
съвъкꙋплъшѧ сѧ единого на десѧте . ꙇ иже бѣахѫ съ ними
г꙯лѭштѧ . въ істинѫ ѣко въста х꙯ъ и ѣви сѧ симонꙋ .
ꙇ та повѣдаашете ѣже бꙑшѧ на пѫти . ꙇ ѣко сѧ позна има въ
прѣломлении хлѣба ⁘ кц꙯ ⁘
Си же имъ г꙯лѭштемъ . самъ и꙯съ ста по срѣдѣ ихъ ⁘
{въскресъ} {и꙯съ} {из} {мрътвꙑихъ}
{ста} {по} {срѣдѣ} {ꙋченикъ} {своихъ} и г꙯ла имъ .
миръ вамъ . азъ есмъ не боите сѧ .
ꙋбоѣвъше же сѧ и пристрашъни бꙑвъше . мьнѣахѫ д꙯хъ видѧште .
и рече имъ чьто съмѫштени есте . и по что помꙑшлениѣ въходѧтъ въ
с꙯рдца ваша .
видите рѫцѣ мои и ноѕѣ мои . ѣко самъ азъ есмъ .
осѧжате мѧ и видите . ѣко д꙯хъ плъти и кости не иматъ .
ѣкоже мѧ видите имѫща .
ꙇ се рекъ показа имъ рѫцѣ и ноѕѣ ⁘
Еште же не вѣрꙋѭштемъ имъ отъ радости и чюдѧштемъ сѧ . рече имъ .
ꙇмате ли чъто сънѣдъно съде .
они же дашѧ емꙋ рꙑбꙑ печенꙑ чѧсть . ꙇ отъ бъчелъ сътъ .
ꙇ въземъ прѣдъ ними ѣстъ . прочее дастъ имъ .
рече же имъ се сѫтъ словеса . ѣже г꙯лахъ къ вамъ еште сꙑ съ вами .
ѣко подобаатъ съконьчати сѧ въсѣмъ написанꙑмъ .
въ законѣ мосѣовѣ и п꙯рцхъ . ꙇ п꙯слъмѣхъ о мьнѣ .
тъгда отвръзе имъ ꙋмъ да разꙋмѣѭтъ кънигꙑ .
ꙇ рече имъ ѣко тако естъ писано . и тако подобааше пострадати х꙯ꙋ .
и въскръснѫти отъ мрътвꙑхъ . третии день ꙇ проповѣдати сѧ въ імѧ
его покаанию҅ .
ꙇ отъпꙋштению грѣховъ въ вьсѣхъ ѩзꙑцѣхъ . наченъше отъ и꙯ма .
вꙑ же есте съвѣдѣтеле симъ .
ꙇ се азъ посълѭ обѣтование о꙯тца моего на вꙑ .
вꙑ же сѣдѣте въ градѣ иерꙋсалимъсцѣ . доньдеже облѣчете сѧ
силоѭ съ вꙑше .
изведе же ѩ вонъ до витаниѩ҅ . и въздвигъ рѫцѣ свои благослови ѩ .
ꙇ бꙑстъ егда благословѣше ѩ . отъстѫпи отъ нихъ . ꙇ възношааше сѧ .
на небо .
ꙇ ти поклоньше сѧ емꙋ . възвратишѧ сѧ въ и꙯҅мъ . съ радостиѭ велиеѭ .
ꙇ бѣахѫ въ ꙇ҅нѫ въ ц꙯ркве . хвалѧште и б꙯лагословѧште б꙯а аминь кц꙯ ⁘
ЕВАНЬꙈЛИЕ ОТЪ ЛꙊКꙐ :⁘⁘⁘:
⁘ стиховъ ⁘
ГЛАВꙐ ЕВАнЬꙈЕЛИѢ ЕЖЕ ОТЪ ꙆОАНА ⁘
а꙯ О҅ брацѣ бꙑвъшиимъ въ кана галилѣи . ⁘
б꙯ О҅ изгънанꙑхъ и ц꙯ркве :⁘:
в꙯ О никодимѣ ⁘
г꙯ О въпрошении очиштению ⁘
д꙯ О самарѣнꙑни ⁘
е꙯ О ц꙯сри мѫжи ⁘
ж꙯ О имѫштиимъ ꙉ꙯ и о ѕ꙯ лѣтъ въ недѫѕѣ ⁘
ѕ꙯ О пѧти хлѣбъ ⁘
з꙯ О морьсцѣемь хождении꙼ ⁘
ꙇ꙯ О роженѣемь слѣпѣ ⁘
а꙯ꙇ О лазари ⁘
б꙯ꙇ О помазавъшии г꙯а мѵромь ⁘
в꙯ꙇ О нихъже рече июда ⁘
г꙯ꙇ О осьлѧти ⁘
д꙯ꙇ О пришедъшиихъ елиньнѣхъ ⁘
е꙯ꙇ О ꙋмꙑвании ⁘
ж꙯ꙇ О параклитѣ ⁘
ѕ꙯ꙇ О испрошении тѣлесе г꙯нѣ ⁘
-съ въпиѭштааго въ пꙋстꙑни . ꙇсправите пѫть гнь .
ѣкоже рече исаиѣ п꙯ркъ .
ꙇ посълании бѣахѫ отъ фарисѣи .
ꙇ въпросишѧ и и рѣшѧ емꙋ . что ꙋбо к꙯рштаеши . аште тꙑ нѣси х꙯ъ .
ни илиѣ ни п꙯ркъ .
отъвѣшта имъ иоанъ г꙯лѧ . азъ к꙯рщаѭ въ водѣ . по срѣдѣ же васъ
стоитъ . егоже вꙑ не вѣсте .
сь естъ грѧдꙑи по мьнѣ . ꙇже прѣдъ мъноѭ бꙑстъ .
емꙋже азъ нѣсмъ достоинъ . да отрѣшо ремень сапогꙋ его .
си вь витании бꙑшѧ об онъ полъ иоръдана . идеже бѣ иоанъ кръстѧ ⁘
кц꙯ ⁘
Въ ꙋтрѣи день видѣ и꙯са грѧдѫшта къ себѣ .
ꙇ г꙯ла се агнецъ б꙯жіи . въземлѧи грѣхꙑ мира вьсего .
сь естъ о немьже азъ рѣхъ . по мьнѣ грѧдетъ можъ .
ꙇже прѣдъ мъноѭ бꙑс꙯ . ѣко пръвѣи мане бѣ .
ꙇ азъ не вѣдѣахъ его . нъ да ѣвитъ сѧ и꙯здраилеви . сего ради азъ
придъ въ водѣ кръстѧ .
ꙇ съвѣдѣтельствова иоанъ г꙯лѧ . ѣко видѣхъ д꙯хъ съходѧшть .
ѣко голѫбь съ небесе . ꙇ прѣбꙑстъ на немь .
и азъ не вѣдѣахъ его . нъ посълавꙑи мѧ кръститъ въ водѣ .
тъ мьнѣ рече . надъ ньже ꙋзьриши д꙯хъ съходѧштъ .
ꙇ прѣбꙑваѭштъ на немь . сь есть крьстѧи д꙯хмь с꙯тꙑмь .
и азъ видѣхъ и съвѣдѣтельствовахъ . ѣко сь естъ с꙯нъ б꙯жіи . ⁘
Вь ꙋтрѣи же день пакꙑ стоѣаше иоань . ꙇ отъ ꙋченикъ его дъва .
ꙇ ꙋзьрѣ и꙯са грѧдѫшта . г꙯ла се агнецъ б꙯жии .
ꙇ слꙑшасте и оба ꙋченика г꙯лштъ . ꙇ по и꙯сѣ идете .
обраштъ же сѧ и꙯съ . и видѣвъ ѣ по себѣ идѫшта . г꙯ла има
чесо ищета . она же рѣсте емꙋ равꙿви . еже г꙯летъ сѧ съказаемо
ꙋчителю . къде живеши .
г꙯ла има . придѣта и видита . придете же и видѣсте къде живѣаше .
ꙇ прѣбꙑсте ꙋ него день тъ . година бѣ ѣко девѧтаѣ .
бѣ же аньдрѣа братръ симона петра . единъ отъ обоѭ слꙑшавъшюю҅
отъ иоана .
ꙇ по немь шьдъшюю .
Обрѣте сь прѣжде братра своего симона .
ꙇ г꙯ла емꙋ обрѣтомъ месиѭ̑ . еже естъ съказаемо х꙯ъ .
ꙇ приведе и къ и꙯сви . възърѣвъ же на нь и꙯съ рече . тꙑ еси симонъ
с꙯нъ ионинъ . тꙑ наречеши сѧ кифа еже съказаатъ сѧ петръ . ⁘
Въ ꙋтрѣи же день въсхотѣ и꙯съ изити въ галилѣѭ .
ꙇ обрѣте филипа . ꙇ г꙯ла емꙋ и꙯съ грѧди по мьнѣ .
бѣ же филипъ отъ виѳсаидꙑ отъ града аньдрѣева и петрова .
обрѣте филипъ натанаилѣ . ꙇ г꙯ла емꙋ .
егоже писа мосии въ законѣ и п꙯рци .
обрѣтомъ и꙯са с꙯на иосифова . ꙇже отъ назарета .
ꙇ г꙯ла емꙋ натанаиль . отъ назарета можетъ ли что добро бꙑти .
ꙇ г꙯ла емꙋ филипъ приди и виждъ .
видѣ же и꙯съ натанаилѣ грѧдѫшта къ себѣ . ꙇ г꙯ла о немь .
се вꙑ истинѫ и꙯здлѣнинъ въ намъже льсти нѣстъ .
г꙯ла емꙋ натанаиль . како мѧ знаеши . отъвѣшта и꙯съ и рече емꙋ .
прѣжде даже не в꙯ъзгласи тебе филипъ сѫшта подъ смоковьницеѭ
видѣхъ тѧ .
отъвѣшта натанаиль и г꙯ла емꙋ . равьви и тꙑ еси с꙯нъ б꙯жіи .
тꙑ еси ц꙯срь ꙇ꙯здраилевъ .
отъвѣшта и꙯съ и рече емꙋ . зане рѣхъ ти ѣко видѣхъ тѧ подъ
смоковъницеѭ̑ вѣрꙋеши . больша сихъ ꙋзьриши .
ꙇ г꙯ла емꙋ амин амнъ г꙯лѭ вамъ . отъ селѣ ꙋзьрите н꙯ебса о҅твръста .
ꙇ а꙯нꙉлꙑ б꙯жиѩ҅ въсходѧщѧ и низъходѧштѧ надъ с꙯на ч꙯лвскааго ⁘
Ꙇ въ третии день бракъ бꙑстъ въ кана галилеисцѣи .
ꙇ бѣ мати и꙯сва тꙋ .
зъванъ же бꙑстъ и и꙯съ . ꙇ ꙋченици его на бракъ .
ꙇ недоставъшю винꙋ . г꙯ла мати и꙯сва къ немꙋ . вина не имѫтъ .
г꙯ла еи и꙯съ . что естъ мьнѣ и тебѣ жено . не ꙋ приде година моѣ .
г꙯ла мати его слꙋгамъ . еже асте г꙯летъ вамъ сътворите .
бѣ же тꙋ водоносъ камѣнъ шесть лежѧштъ . по очиштению июдеискꙋ .
въмѣстѧшть по дьвѣма ли тремъ мѣрамъ .
г꙯ла имъ и꙯съ . наплъните водоносꙑ водꙑ . ꙇ наплънишѧ ѩ до връха .
и г꙯ла имъ . почръпѣте нꙑнѣ и принесѣте арꙿхитриклинови .
ꙇ принѣсѧ .
ѣко же въкꙋси архитриклинъ вина бꙑвъшааго отъ водꙑ .
ꙇ не вѣдѣаше отъ кѫдꙋ естъ . а слꙋгꙑ вѣдѣхѫ почръпъшеи водѫ .
пригласи жениха архитриклинъ .
ꙇ г꙯ла емꙋ . вьсѣкъ ч꙯лвкъ прѣжде доброе вино полагаатъ .
ꙇ егда ꙋпиѭтъ сѧ тогда тачѣе҅ .
тꙑ же съблюде доброе вино до селѣ .
сътвори начѧтокъ знамениемъ и꙯съ . въ кана галилеисцѣи . ꙇ ѣви
славѫ своѭ̑ . ꙇ вѣровашѧ во нь ꙋченици его ⁘ кц꙯ ⁘
По семь съниде и꙯съ въ каперънаꙋмъ . самъ и мати его .
ꙇ братриѣ его . ꙇ ꙋченици его . ꙇ тꙋ не мъногꙑ дьни прѣбꙑшѧ .
ꙇ близъ бѣ пасха июдеиска . ꙇ вьзиде и꙯съ въ и꙯мъ .
ꙇ обрѣте въ ц꙯ркве продаѭштѧѩ овъцѧ и волꙑ . ꙇ голѫби .
ꙇ пѣнѧжъникꙑ сѣдѧштѧ .
ꙇ сътвори бичь отъ връвии҅ . вьсѧ изгъна и ц꙯ркве . овъцѧ же и волꙑ .
ꙇ тръжьникомъ расꙑпа пѣнѧѕꙑ . ꙇ дъскꙑ опровръже .
ꙇ продаѭштимъ голѫби рече . вьзьмѣте си отъ сѫдꙋ . не творите
домꙋ отъца моего домꙋ кꙋпльнааго .
помѣнѫшѧ же ꙋченици его . ѣко написано естъ . жалость домꙋ твоего
сънѣстъ мѧ .
отъвѣщашѧ же июдеи и рѣшѧ емꙋ .
кое знамение ѣвлѣеши намъ ѣко си твориши .
ѡтъвѣща и꙯съ и рече имъ . разорите ц꙯рквь сиѭ . ꙇ трьми деньми
вьздвигнѫ ѭ҅ .
рѣшѧ же июдеи . четꙑръми десѧтꙑ и шѧстиѭ лѣтъ съзъдана
бꙑс꙯ ц꙯ркꙑ си . ꙇ тꙑ ли трьми деньми вьздвигнеши ѭ .
онъ же глааше о ц꙯ркви тѣла своего .
е҅гда ꙋбо въста отъ мрътвꙑхъ . помѣнѫшѧ ꙋченици его
ѣко се г꙯лааше . ꙇ҅ вѣрѫ ѩсѧ кънигамъ
и словеси еже рече и꙯съ ⁘ кц꙯ ⁘
Егда же бѣ въ и꙯мѣх꙯ . въ пасха въ праздьникъ .
мъноѕи вѣровашѧ въ імѧ его . видѧще знамениѣ его еже творѣаше .
самъ же и꙯съ не въдааше себе въ вѣрѫ ихъ .
ꙇмъже самъ вѣдѣаше въсѧ .
ꙇ ѣко не трѣбовааше да къто съвѣдѣтельствꙋꙋтъ о ч꙯лвцѣ . самъ бо
вѣдѣаше что бѣдѣаше въ ч꙯лвцѣ ⁘ а꙯ нед꙯ . в чк꙯ь ⁘
зч꙯ ⁘ внв꙯ром ⁘
Бѣ же ч꙯лвкъ отъ фарисѣи . никодимъ имѧ емꙋ . кънѧѕъ июдеискъ .
съ приде къ немꙋ ноштиѭ . и рече емꙋ равьвии . вѣмь ѣко отъ б꙯а
пришелъ еси ꙋчитель . никтоже бо не можетъ знамении сихъ творити .
ѣже тꙑ твориши . аште не бѫдетъ б꙯ъ съ нимъ .
отъвѣща и꙯съ и҅ рече емꙋ . амин . амин г꙯лѭ тебѣ .
аште кто не родитъ сѧ съ вꙑше . не можетъ видѣти ц꙯срствиѣ б꙯жиѣ .
г꙯ла къ немꙋ никодимъ . како можетъ члвкъ родити с{ѧ}ѧ старъ сꙑ .
еда можетъ въторицеѭ въ чрѣво вьлѣсти матере своеѩ и родити сѧ .
отъвѣшта и꙯съ аминь г꙯лѭ тебѣ . аще кто не родитъ сѧ водоѭ̑
и д꙯хомь . не можетъ вьнити въ цс꙯рвие б꙯жие҅ .
рожденꙑ отъ плъти плъть естъ . ꙇ҅ рожденꙑ отъ д꙯ха д꙯хъ естъ .
не диви сѧ ѣко рѣхъ ти . подобаатъ вамъ родити сѧ съ вꙑше .
дꙋхъ идеже хоштетъ дꙋшетъ . ꙇ глас꙯ его слꙑшиши . нъ не вѣси отъ
кѫдꙋ придетъ и камо идетъ . тако естъ вьсѣкъ рожденꙑ отъ д꙯ха .
отъвѣшта никодимъ и рече емꙋ . како могѫтъ си бꙑти .
отъвѣща и꙯съ и рече емꙋ . тꙑ еси ꙋчитель . ꙇ꙯лвъ .
и сихъ ли не вѣси .
аминь аминь г꙯лѭ тебѣ . ѣко еже вѣмь г꙯лмь . ꙇ еже видѣхомъ
съвѣдѣтельствꙋемъ . ꙇ съвѣдѣтелъства нашего не приемлете .
аште земъна рѣхъ вамъ и не вѣрꙋꙋте . како аште реко вамъ н꙯бска
вѣрꙋꙋте .
ꙇ никтоже възиде н꙯бо . тъкмо съшедꙑ с꙯нбсе . с꙯н чс꙯кꙑ сꙑ н꙯нбсе .
ꙇ҅ ѣкоже моси вьзнесе змиѭ въ пꙋстꙑни . тако подобаатъ сѧ
възнести сꙑнꙋ ч꙯лвскꙋмꙋ .
да вьсѣкъ вѣрꙋѩи во нь не п꙯огꙑбнетъ .
нъ иматъ живота вѣчънааго ⁘ к꙯ц ⁘
Тако бо б꙯ъ вьзлюби мира . ѣко с꙯на своего иночѧдааго дастъ . да
вь{сѣ}сѣкъ вѣрꙋѩи на нь не погꙑбнетъ .
нꙑ иматъ живота вѣчънааго .
не посъла бо б꙯ъ с꙯на своего вь миръ да содитъ мирꙋ . нъ да съпасетъ
сѧ миръ имъ .
вѣрꙋѩи во нь не бодетъ осѫжденъ . а не вѣрꙋѩи
юже осѫжденъ естъ . ѣко не вѣрова въ імѧ иночѧдааго с꙯на б꙯жиѣ .
сь естъ содъ приде бо свѣтъ въ миръ . ꙇ възлюбишѧ ч꙯лвци паче тъмѫ
неже свѣтъ . бѣшѧ бо ихъ дѣла зъла .
вьсѣкъ бо дѣлаѩи зъла . ненавидитъ свѣта .
ꙇ не приходитъ къ свѣтꙋ . да не о[бли]чѧтъ сѧ дѣла его .
ѣко зъла сѫтъ .
а творѧи истино грѧдетъ къ свѣтꙋ . да авѧтъ сѧ дѣла его
ѣко о б꙯ѕѣ сѫтъ съдѣлана ⁘ кц꙯ ⁘ зч꙯ ⁘
По сихъ приде и꙯съ ꙇ҅ ꙋ҅ченици его въ іюденскѫѭ землѭ .
ꙇ тꙋ живѣаше съ ними и кръштааше .
бѣ же иоанъ кръстѧ вь еннонѣ . близъ салимови . ѣко водꙑ мъногꙑ
бѣахѫ тꙋ . ꙇ прихождаахѫ и кръштаахѫ сѧ .
не ꙋ бо бѣ въсажденъ въ темьницѫ иоанъ ⁘
Бꙑстъ же сътѧѕание отъ ꙋчени{ни}къ иоановъ . съ ꙇ҅юдеи .
о очиштении .
ꙇ придѫ къ иоанꙋ и рѣшѧ емꙋ равьви . ꙇже бѣ съ тобоѭ об онъ полъ
иоръдана .емꙋже тꙑ съвѣдѣтельствова . се сь крьштаатъ и вьси
грѧдѫтъ къ немꙋ .
отъвѣща иоанъ и речѧ . не мо[же]тъ ч꙯лкъ приимати ничесоже .
аще н[е] бѫдетъ емꙋ дано с꙯нбсе .
вꙑ сами мьнѣ съвѣдѣтельствꙋꙋте . ѣко рѣхъ нѣсмъ азъ х꙯ъ .
нъ посъланъ есмъ прѣдъ нимь ⁘
ꙇмѣѩи невѣстѫ женихъ естъ . а дрꙋгъ жениховъ стоѩ
и послꙋшаѩ его . радостиѭ радꙋꙋтъ сѧ за гласъ жениховъ .
си ꙋбо радость моѣ исплъни сѧ .
ономꙋ подобаатъ расти а мьнѣ мьнити сѧ .
грѧдꙑ съ вꙑше надъ вьсѣми естъ . сꙑ отъ землѧ отъ землѧ естъ .
и отъ землѧ г꙯летъ . грѧдꙑи съ н꙯бсе надъ вьсѣми естъ .
ꙇ еже видѣ и слꙑша се съвѣдѣтельствꙋꙋтъ .
ꙇ съвѣдѣтельствиѣ его никтоже не приемлетъ .
Приимꙑи его съвѣдѣтельство запечатьлѣ .
ѣко б꙯ъ исти{не}ненъ естъ ⁘ кц꙯ ⁘
Егоже бо посъла б꙯ъ г꙯лꙑ б꙯жиѩ г꙯лтъ .
не въ мѣрѫ бо б꙯ъ дастъ д꙯ха .
о꙯тцъ любитъ с꙯на . и вьсѣ дастъ въ рѫцѣ его .
вѣрꙋѩи въ с꙯на иматъ животъ вѣчънꙑ . а иже не вѣрꙋꙋтъ въ с꙯на не
ꙋзьритъ живота . нъ гнѣвъ б꙯жіи прѣбꙑваатъ на немь .
Егда же ꙋвѣдѣ г꙯ъ ѣко ꙋслꙑшашѧ фарисѣи . ѣко и꙯съ мъножаишѧ
ꙋченикꙑ творитъ . ꙇ кръштаатъ неже иоанъ .
а и꙯съ самъ не кръштааше нъ ꙋченици его .
остави июдеѭ . и иде пакꙑ въ галилеѭ .
достоѣаше же емꙋ проити скозѣ самариѭ̑ ⁘
Приде же и꙯съ въ градъ . самарьскъ . нарицаемꙑ сѵхарь . ꙇскрь вьси
ѭже дастъ иѣковъ иосифꙋ с꙯нꙋ своемꙋ .
бѣ же тꙋ стꙋденецъ иѣковль . ꙇ꙯с же трꙋждъ сѧ отъ поти .
сѣдѣаше тако на стꙋденьци . година бѣ ѣко шестаа .
приде жена отъ самариѩ почрѣтъ водꙑ . г꙯ла и꙯съ даждъ ми пити .
ꙋченици бо его ошъли бѣахѫ въ градъ . да брашъна кꙋпѧтъ .
г꙯ла же емꙋ жена самарѣнꙑни .
како тꙑ июдеи сꙑ отъ мене пити просиши .
женꙑ самарѣнꙑнѧ сѫште . не прикасаѭтъ бо сѧ июдеи самарѣнехъ .
отъвѣшта и꙯съ и рече еи . аште би вѣдѣла даръ б꙯жіи . ꙇ кто естъ
г꙯лѧи ти даждь ми пити . тꙑ би просила ꙋ него и далъ ти би водѫ живѫ .
г꙯ла емꙋ жена г꙯и ни почръпала имаши . и стꙋденецъ естъ глѫбокъ .
отъ кѫдѫ ꙋбо имаши водѫ живѫ .
еда тꙑ болеи еси отъца нашего иѣкова . ꙇже дастъ намъ стꙋденецъ сь .
ꙇ тъ из него питъ и с꙯нве его и скоти его .
отъвѣшта и꙯съ и рече еи . вьсѣкъ пиѩи отъ водꙑ
сеѩ вьжѧждетъ сѧ пакꙑ .
а иже пиетъ отъ водꙑ ѭже азъ дамь емꙋ . не вьждѧдаатъ сѧ въ вѣкъ .
нъ вода ѭже азъ дамь емꙋ . бѫдетъ въ немь источьникъ водꙑ .
въходѧщѧ въ животъ вѣчънꙑ .
г꙯ла къ немꙋ жена . г꙯и даждъ ми сиѭ водѫ . да ни жѧждѫ ни прихождѫ
сѣмо почръпатъ .
г꙯ла еи и꙯с . ꙇди призови мѫжь твои . ꙇ приди сѣмо .
отъвѣшта жена и рече емꙋ . не имамъ мѫжа . г꙯ла еи и꙯съ .
добрѣ рече ѣко мѫжа не имамъ .
пѧть бо мѫжь имѣла еси . ꙇ нꙑнѣ егоже имаши нѣстъ ти мѫжъ .
се въ істинѫ рече .
г꙯ла емꙋ жена . г꙯и виждѫ ѣко п꙯ркъ еси тꙑ .
отъци наши въ горѣ сеи поклонишѧ сѧ . ꙇ вꙑ г꙯лте ѣко въ е꙯мѣ естъ
мѣсто ꙇдеже кланѣти сѧ подобаатъ .
г꙯ла еи и꙯с . жено вѣрѫ ими ми ѣко грѧдетъ година . егда ни въ
горѣ сеи ни въ и꙯мѣхъ поклоните сѧ о꙯тцю .
вꙑ кланѣате сѧ егоже не вѣсте . мꙑ же кланѣемъ сѧ еже вѣмъ .
ѣко с꙯псние отъ июдеи естъ .
нъ грѧдетъ година и нꙑнѣ естъ . егда истиньни поклоньници {???}
поклонѧтъ сѧ о꙯тцю . д꙯хомь и истиноѭ̑ . ꙇбо отцъ тацѣхъ иштетъ
покланѣѭштихъ сѧ емꙋ .
д꙯хъ естъ б꙯ъ . ꙇ иже кланѣатъ сѧ емꙋ д꙯хмь и истиноѭ достоитъ
кланѣти сѧ .
г꙯ла емꙋ жена . вѣмь ѣко месиѣ придетъ рекомꙑ х꙯ъ .
егда тъ придетъ вьзвѣститъ намъ вьсѣ .
г꙯ла еи и꙯с . азъ есмъ г꙯лѧи съ тобоѭ .
ꙇ тъгдажде придѫ ꙋченици его . ꙇ чꙋждаахѫ сѧ ѣко съ
женоѭ г꙯лааше .
ꙇ никтоже не рече чесо иштеши . ꙇли что г꙯леши съ неѭ̑ .
остави же водоносъ свои жена . ꙇ иде въ градъ . ꙇ г꙯ла ч꙯лкмъ .
придѣте и видите ч꙯лка ꙇ҅же рече ми вьсѣ елико сътворихъ . еда тъ
естъ х꙯ъ .
ꙇзидѫ же из града и грѧдѣахѫ къ немꙋ .
междю же симъ молѣахѫ и ꙋченици его . г꙯лѭще равьви ѣждъ .
онъ же рече къ нимъ . азъ брашъно имамъ ѣсти егоже вꙑ не вѣсте .
г꙯лахѫ же ꙋченици къ себѣ . еда кто принесе емꙋ ѣсти .
г꙯ла имъ и꙯съ . мое брашъно естъ да творѭ волѭ посълавъшааго мѧ .
ꙇ съвръшѫ дѣла его .
не вꙑ ли г꙯лете ѣко еште четꙑри мѣсѧци сѫтъ . ꙇ жѧтва придетъ .
се г꙯лѭ вамъ . вьзведѣте очи ваши и видите нивꙑ .
ѣко плавꙑ сѫтъ къ жѧтвѣ юже .
ꙇ жьнѧи мъздѫ приемлетъ . ꙇ събираѩи плодъ въ животъ вѣчънꙑ .
да и сѣѩи въкꙋпѣ радꙋꙋтъ сѧ и жьнѧи .
о семь бо естъ слово истовое . ѣко инъ естъ сѣѩи҅ .
ꙇ инъ естъ жьнѧи .
азъ посълахъ вꙑ жѧтъ . ꙇдеже вꙑ ме трꙋдисте сѧ . ꙇни трꙋдишѧ сѧ и
вꙑ въ трꙋдꙑ ихъ вьнидете .
отъ града же того мъноѕи вѣровашѧ вь него . отъ самарѣнъ . за слово
женѣ съвѣдѣтельствꙋѭшти . ѣко рече ми вьсѣ елико сътворихъ .
егда же придѫ самарѣне къ немꙋ . молѣахѫ и да би прѣбꙑлъ ꙋ нихъ .
ꙇ прѣбꙑстъ тꙋ дъва дьни .
ꙇ мъного паче вѣровашѧ за слово его .
женѣ же г꙯лхѫ . ѣко юже не за твоѭ бесѣдѫ вѣрꙋемъ . сами бо
слꙑшахомъ и вѣмъ . ѣко сь естъ въ істинѫ с꙯псъ мира х꙯ъ ⁘ кц꙯ ⁘
По дъвою же дънꙋ изиде отъ тѫдꙋ . и ꙇде въ галилеѭ .
самъ бо и꙯съ съвѣдѣтельствова ѣко п꙯ркъ въ своемь отъчъствии
не иматъ чьсти .
егда же приде въ галилѣѭ̑ . приѩсѧ и галилѣане .
вьсѣ видѣвъше елико сътвори въ ꙇ꙯мѣхъ . ꙇ꙯мѣхъ .
въ праздьникъ . ꙇ ти бо придѫ въ праздьникъ .
приде же пакꙑ и꙯с въ кана га[ли]лѣѫ҅ . идеже сътвори
отъ водꙑ вино :⁘: зч꙯ ⁘ Бѣ же етеръ ц꙯сръ мѫжъ . егоже с꙯нъ
болѣаше въ каперьнаꙋмѣ .
сь слꙑшавъ ѣко и꙯с приде отъ июдеѩ въ галилѣѫ . иде къ немꙋ и
молѣаше и . да сънидетъ и ꙇсцѣлитъ с꙯на его . бѣ бо ꙋмираѩ .
рече же къ немꙋ и꙯съ . аште знамении и чюдесъ не видите .
не имате вѣрꙑ ѩти .
г꙯ла къ немꙋ ц꙯сръ мѫжъ . г꙯и съниди прѣжде даже не ꙋмьретъ
отрочѧ мое .
г꙯ла къ немꙋ и꙯съ иди с꙯нъ твои живъ естъ ꙇ вѣрѫ емъ ч꙯лвкъ словеси
еже рече емꙋ и꙯с [и]дѣаше .
абие же съходѧщю емꙋ . се раби его сърѣтѫ и г꙯лѭще .
ѣко с꙯нъ ти живъ естъ .
въпраша же годинꙑ отъ нихъ . въ кѫѭ сꙋлѣе емꙋ бꙑс꙯
рѣшѧ же емꙋ ѣко въчера въ годинѫ седмѫѭ остави и ог҄нь
разꙋмѣ же {о} о꙯цъ ѣко та бѣ година вь нюже рече емꙋ и꙯с
ѣко с꙯нъ твои живъ естъ . ꙇ вѣрова самъ и весь домъ его .
се пакꙑ въторое чюдо сътвори и꙯съ пришедъ отъ ꙇ҅юдеѩ въ
галилѣѭ̑ ⁘ кц꙯ ⁘
По сихъ же бѣ праздьникъ июдеискъ . Ꙇ вьзиде и꙯с въ ерꙋсалимъ .
естъ же въ е꙯рсмѣхъ на овьчи кѫпѣли . ѣже нарицаатъ сѧ
евреискꙑ витезда . пѧть притворъ имѫшти .
въ тѣхъ лежааше мъножьство болѧштиихъ . слѣпъ хромъ . сꙋхъ .
чаѭщиихъ движениѣ водѣ .
а꙯нгл бо г꙯нь на вьсѣ лѣта съхождааше въ кѫпѣль .
ꙇ възмѫштааше водѫ . ꙇ иже пръвѣе вълажааше по възмѫштении водꙑ .
съдравъ бꙑвааше . ѣцѣмъ же недѫгомъ одръжимъ бꙑвааше .
Бѣ же тꙋ единъ ч꙯лвкъ . ꙉ꙯ . ꙇ осмь лѣтъ имꙑ въ недѫѕѣ своемь .
сего видѣвъ и꙯с лежѧшта . ꙇ разꙋмѣвъ .
ѣко мънога лѣта ѭже имѣаше . г꙯ла емꙋ хоштеши ли цѣлъ бꙑти .
отъвѣща емꙋ недѫжънꙑ . еи г꙯и ч꙯лка же не имамъ .
да егда възмѫтитъ сѧ вода . въвръжетъ мѧ въ кѫпѣль .
егда же прихождѫ азъ . ꙇнъ прѣжде мене вълазитъ .
г꙯ла емꙋ и꙯с : въстани възъми одръ твои . ꙇ иди въ домъ свои .
ꙇ абье цѣлъ бꙑстъ ч꙯лкъ . ꙇ вьзѧтъ одръ свои . и хождааше
бѣ же собота въ тъ дьнь .
г꙯лахѫ же июдеи исцѣлѣвъшюꙋмꙋ . собота естъ и не достоитъ тебѣ
вьзѧти одра твоего .
онъ же отъвѣшта имъ . ꙇже мѧ сътвори цѣла тъ мънѣ рече .
вьзьми одръ твои и ходи .
въпросишѧ же и къто естъ ч꙯къ рекꙑ тебѣ . вьзьми одръ твои и ходи .
ꙇсцѣлѣвꙑ же не вѣдѣаше кто естъ ꙇ꙯с бо ꙋклони сѧ народꙋ сѫштю
на мѣстѣ .
по томь же обрѣте и и꙯с . въ ц꙯ркве . ꙇ рече емꙋ . се цѣлъ бꙑст
к томꙋ не съгрѣшаи . да не горе что бѫдетъ .
ꙇде же ч꙯лвкъ и повѣ[дѣ] июдеомъ . ѣко и꙯с . естъ иже и
сътвори цѣла ⁘ кц꙯ ⁘
ꙇ҅ сего ради гонѣахѫ июдеи и꙯са . и иска{ахѫ} ахѫ его ꙋбити .
зане си творѣаше въ соботѫ .
Ꙇс же отъвѣштаваше имъ ⁘ о꙯тцъ мои до селѣ дѣлаатъ . и азъ
дѣлаѭ .
сего же ради искаахѫ паче июдеи его ꙋбити .
ѣко не тъкмо разарѣаше соботѫ . нъ і о꙯ца своего г꙯лааше б꙯а .
{ра} равенъ сѧ творѧ б꙯ꙋ .
отъвѣшта же и꙯съ и рече имъ . аминь амин г꙯лѭ вамъ . не можетъ с꙯нъ
о себѣ творити ничесоже . аште не еже видитъ о꙯тца тв{р}орѧща .
ѣже бо онъ творитъ . си и с꙯нъ такожде . творитъ .
о꙯тц [б]о любитъ с꙯на . и вьсѣ показаатъ емꙋ ѣже самъ творитъ .
ꙇ большаа сихъ покажетъ емꙋ дѣла . да вꙑ чюдите сѧ .
ѣко бо о꙯цъ вьскрѣшаатъ мрътвꙑѩ и живитъ . тако и с꙯нъ
ѩже хоштетъ живитъ .
о꙯тцъ бо не сѫдитъ никомꙋже . нъ сѫдъ весь дастъ с꙯нови .
да въси чтѫтъ с꙯на ѣкоже чтѫтъ о꙯тца . ꙇ иже не чтетъ с꙯на не
чьтетъ о꙯тца . посълавъшааго и .
Аминь аминь г꙯лѭ вамъ . ѣко слꙋшаѩ҅и словесе моего .
и вѣрѫ емлѧ посълавъшюмꙋ мѧ . ꙇматъ живота вѣчънааго .
ꙇ на сѫдъ не придетъ . нъ прѣидетъ отъ съмръти въ животъ .
аминь амин г꙯лѭ вамъ . ѣко грѧдетъ година и нꙑнѣ естъ . егда
мрътвии ꙋслꙑшѧтъ г꙯лсъ сна б꙯жиѣ . ꙇ ꙋслꙑшавъшеи оживѫтъ .
ѣкоже бо о꙯тцъ живота иматъ вь себѣ .
тако дастъ и с꙯нови живота имѣти вь себѣ .
и областъ дастъ емꙋ и сѫдъ творити . ѣко с꙯нъ ч꙯лвскꙑ естъ .
не дивите сѧ семꙋ . ѣко грѧдетъ година . вь нюже вьси соштеи въ
гробѣхъ . ꙋслꙑшѧтъ г꙯лсъ с꙯на б꙯жиѣ .
и изидѫтъ сътворьшеи благаа въ вьскрѣшение животꙋ . а сътворьшеи
зълаа въ вьскрѣшение сѫдꙋ .
не могѫ азъ о себѣ творити ничесоже . ѣкоже слꙑшѫ сѫждѫ .
и сѫдь мои правьденъ естъ . ѣко не иштѫ волѧ моеѩ .
нъ волѭ посълавъшааго мѧ о꙯тца ⁘ кц꙯ .
аште азъ съвѣдѣтельствꙋѭ о мьнѣ .
съвѣтельство мое нѣстъ истинъно .
ꙇнъ естъ съвѣдѣтельствꙋѩи о менѣ . ꙇ вѣмь ѣко истиньно естъ
съвѣдѣтельство еже съвѣдѣтельствꙋтъ о мънѣ.
вꙑ посъласте къ ио{о}анꙋ . ꙇ съвѣдѣтельствова о истинѣ .
азъ же не отъ ч꙯лка съвѣдѣтельства приемлѭ . нъ си г꙯лѭ да вꙑ
с꙯псни бѫдете .
онъ бѣ свѣтильникъ горꙙ и свьтѧ . въ[і] же хотѣсте въздрадовати
сѧ въ годинѫ свьтѣниѣ его .
азъ же имамъ съвѣдѣтельство боле иоанова .
дѣла бо ѣже дастъ мънѣ о꙯тцъ да съвръшѫѣ . та дѣла ѣже творѭ .
съвѣдѣтелъствꙋѭтъ о мьнѣ . ѣко отецъ мѧ посъла .
и посълавꙑ мѧ о꙯тцъ . тъ съвѣдѣтельствова о мьнѣ . ни гласа его
никъдеже слꙑшасте . ни видѣниѣ его видѣсте .
ꙇ словесе его не имате прѣбꙑваѭшта въ васъ . зане егоже тъ посъла
семꙋ вꙑ вѣрꙑ не емлете .
ꙇсп{с}ꙑтаꙇте кънигꙑ ѣко вꙑ мъните въ нихъ ꙇмѣти животъ вѣчънꙑ .
ꙇ тъи сѫтъ съвѣдѣтельствꙋѭштѧ о мьнѣ .
ꙇ не хощете прити къ мьнѣ . да животъ имате .
славꙑ отъ ч꙯лкъ не п꙯риемлѭ
нъ разꙋмѣѭ вꙑ ѣко л҄ѭбьве б꙯жиѩ не имате вь себѣ .
азъ придъ въ імѧ о꙯тца моего и не приемлете мене .
аште инъ придетъ въ і[мѧ] свое того приемлете .
како вꙑ можете вѣровати славѫ дрꙋгъ отъ дрꙋга приемлѭште .
ꙇ҅ славꙑ ѣже отъ единааго б꙯а не ищете .
не мьните ѣко азъ на вꙑ рекѫ къ отъцꙋ . естъ иже на вꙑ г꙯лтъ моси .
на негоже вꙑ ꙋпъвасте .
аште бо бисте вѣрѫ имали мосеови . вѣрѫ бисте ѩли и мьнѣ .
о мьнѣ бо тъ писа .
аще ли того кънигамъ вѣрꙑ не емлете .
како моимъ г꙯лмъ вѣрѫ еи꙯мете .
по сихъ иде и꙯съ на онъ полъ морѣ галилѣѩ таверьѣдъскꙑ .
и по немь идѣаше народъ мъногъ . ѣко видѣахѫ знамениѣ
ѣже творѣше на недѫжънꙑхъ ⁘ кц꙯ ⁘
вьзиде же на горѫ и꙯с . ꙇ тꙋ сѣдѣаше съ ꙋченикꙑ своими .
бѣ же близъ пасха праздьникъ ию҅деискъ ⁘
Възведъ же очи и꙯с видѣвъ ѣко мъногъ народъ грѧдетъ къ немꙋ .
г꙯ла къ филипꙋ . чимь кꙋпимъ хлѣбꙑ да ѣдѧтъ сии҅ .
се же г꙯лааше искꙋшаѩ и҅ . самъ бо вѣдѣше что хотѧ сътворити .
отъвѣшта емꙋ филипъ . дьвѣма сътома пѣнѧѕъ хлѣбъ не довьлѫтъ имъ .
да къжьдо ихъ мало чъто прииметъ .
г꙯ла емꙋ единъ отъ о[ꙑ]ченикъ его . аньдрѣа братръ симона петра .
естъ отрочиштъ сьде единъ . ꙇже иматъ пѧть хлѣбъ ѩчьнъ .
ꙇ дьвѣ рꙑбѣ . нъ си цъ[то] сѫтъ вь се[ли]ко .
рече же и꙯с сътворите чловкꙑ възлешти .
бѣ же трѣба мънога на мѣстѣ .
вьзлеже ꙋбо мѫжъ числомъ . ѣко пѧть тꙑсѫштъ .
приѩтъ же хлѣбъ и꙯с . и хвалѫ въздавъ . подастъ ꙋченикомъ .
а ꙋченици възлежѧштиꙇмъ .
такожде и отъ рꙑбꙋ . елико хотѣахѫ .
ꙇ ѣко насꙑтишѧ сѧ . г꙯ла ꙋченикомъ своимъ . съберѣте избꙑтъкꙑ
ꙑкрꙋхъ . да не погꙑблетъ ничътоже .
събърашѧ же и исплънишѧ дъва на десѧте коша ꙋкрꙋхъ . отъ пѧти хлѣбъ
ѩчънꙑхъ . ꙇже избꙑшѧ ѣдъшеимъ ⁘
Ч꙯лвци же видѣвъше знамение . еже сътвори и꙯с . г꙯лаахѫ ѣко сь
естъ въ істинѫ п꙯ркъ . грѧдꙑи вь весь миръ ⁘ кц꙯ .
и꙯с же разꙋмѣвъ ѣко хотѧтъ прити да въсхꙑтѧтъ і и сътворѧтъ ц꙯срѣ .
отиде пакꙑ въ горѫ тъ единъ .
ꙇ ѣко поздѣ бꙑстъ . сънидѫ ꙋченици его на море .
ꙇ вълѣзъше въ ладиѭ ѣдѣахѫ на онъ полъ морѣ . въ каперънаꙋмъ .
ꙇ тъма абие бꙑстъ . ꙇ не ꙋ бѣ пришелъ къ нимъ и꙯с .
море же вѣтрꙋ велию дꙑхаѭ̑штю въстааше .
гребъше же ѣко дъва десѧтѣ и пѧть стадии . ли ꙉ ти . ꙋзьрѣшѧ и꙯са
ходѧща по морю . ꙇ близъ кораблѣ бꙑвъша и ꙋбоѣшѧ сѧ .
онъ же г꙯ла имъ . азъ есмъ не боите сѧ .
хотѣахѫ же и приѩти въ корабь . и абие бꙑстъ корабль на жеми
вь нѭже ѣдѣахѫ ⁘
Въ ꙋтрѣи дьнь народъ иже стоѣаше об онъ полъ морѣ . видѣвъ ѣко
кораблѣ иного не бѣ тꙋ . тъкъмо единъ тъ . въ ньже вьнидѫ ꙋченици
его . ꙇ ѣко не вьниде съ ꙋченикꙑ своими и꙯с въ корабь . нъ едини
ꙋченици его идѫ .
и ини придѫ корабли отъ тивериѣдꙑ . близъ мѣста идеже ѣсѧ хлѣбꙑ .
хвалѫ въздавъшю г꙯ю .
егда же видѣшѧ народи ѣко и꙯са не бꙑстъ тꙋ ни ꙋченикъ его . вьлѣзѫ
сами въ кораблѧ . и придѫ въ каперънаꙋмъ . ꙇ҅скѫште и꙯са .
ꙇ обрѣтъше и об онъ полъ морѣ рѣшѧ емꙋ .
ꙋчителю когда сѣмо приде .
отъвѣшта имъ и꙯съ и рече . аминь амнь г꙯лѭ вамъ .
ꙇштете мене не ѣко {и} видѣсте знамение .
нъ ѣко ѣли есте хлѣбꙑ и насꙑтисте сѧ . ⁘
Дѣлаите не брашъно гꙑблѭштее . нъ брашъно прѣбꙑваѭщее въ животѣ
вѣцьнѣемь . еже с꙯нъ ч꙯лвскꙑ вамъ дастъ .
сего бо о꙯тцъ знамена б꙯ъ .
рѣшѧ зе къ немꙋ что сътворимъ да дѣлаемъ дѣла б꙯жиѣ .
отъвѣща и꙯съ и рече имъ . се е҅стъ дѣло б꙯жие҅ .
да вѣрꙋꙋте въ тъ . егоже посъла онъ .
рѣшѧ же емꙋ кое ꙋбо тꙑ твориши знамение да видимъ
и вѣрѫ имемъ тебѣ . что дѣлаеши .
отъци наши ѣсѧ манънѫ въ пꙋстꙑни . ѣкоже естъ писано .
хлѣбъ с꙯нбсе дастъ имъ ѣсти .
рече имъ и꙯с . аминь амнь г꙯лѭ вамъ . не моси дастъ вамъ хлѣбъ съ
н꙯ебсе . нъ о꙯тцъ мои дастъ вамъ хлѣбъ истинънꙑ съ небесе .
хлѣбъ бо б꙯жии естъ съходѧи с꙯нбсе . и даѩи живота мирꙋ ⁘ кц꙯ ⁘
Рѣшѧ же къ немꙋ г꙯и въсегда даждъ намъ хлѣбъ сь .
рече же имъ и꙯съ азъ есмъ хлѣбъ животънꙑи . грѧдꙑ къ мьнѣ не иматъ
възаа[л]кати сѧ . и вѣрꙋѩи въ мѧ не иматъ въждѧдати сѧ никогдаже .
нъ рѣхъ вамъ ѣко и видѣсте мѧ и не вѣрꙋꙋте .
въсе еже дастъ мьнѣ отъцъ къ мьнѣ придетъ .
ꙇ грѧдѫштааго ко мьнѣ не ижденѫ вонъ .
ѣко сънидъ с꙯нбсе . да не творѫ волѧ моеѩ .
нъ волѭ посълавъшаа҅го мѧ ⁘
Ге же естъ волѣ посълавъшааго мѧ о꙯тца . да вьсѣко еже дастъ ми .
не погꙋбл҄ѭ отъ него нъ вьскрѣшѫ и въ послѣдьнии день .
се бо естъ волѣ о꙯тца моего . да вьсѣкъ видѧи с꙯на
и вѣрꙋѩи вь него . ꙇматъ живота вѣчънааго .
ꙇ вьскрѣшѫ и азъ въ послѣдьнии день .
ръпътаахѫ же июдеи о немь ѣко рече азъ есмъ хлѣбъ
съшедꙑи съ небесе .
ꙇ г꙯лаахѫ . не сь ли естъ и꙯с . с꙯нъ иосифовъ .
емꙋже мꙑ знаемъ о꙯тца и матерь .
како ꙋбо сь г꙯летъ ѣко с꙯нбсе сънидъ .
отъвѣща и꙯с и҅ рецѧ имъ . не ръпьштите междю собоѭ̑ .
никтоже не можетъ прити къ мьнѣ . аште не о꙯тцъ посълавꙑи
мѧ привлѣчетъ его . ꙇ азъ въскрѣшѫ и въ послѣдьнии дьнь ⁘ кц꙯ ⁘
естъ писано въ пророцѣхъ . ꙇ бѫдѫтъ вьси ꙋчени б꙯гомь . вьсѣкъ
слꙑшавꙑ о꙯тца и навꙑкъ придетъ къ мьнѣ .
не ѣко отьца видѣлъ естъ тъкъмо . тъкмо сѫи отъ б꙯а .
сь видѣ о꙯тца .
амин а҅мин г꙯лѭ вамъ . вѣрꙋѩи вь мѧ иматъ живота вѣчънааго . ⁘
азъ есмъ хлѣбъ животънꙑ .
О꙯тци ваши ѣсѧ маннѫ въ пꙋстꙑни и ꙋ҅мьрѣшѧ .
сь естъ хлѣбъ съходѧи съ небесе .
да аште отъ него кто ѣстъ не ꙋмьретъ .
азъ есмъ хлѣбъ живꙑ съшедꙑ с꙯нбсе .
аште кто сънѣстъ отъ хлѣба сего живъ бѫдетъ въ вѣкъ .
хлѣбъ бо иже азъ дамь пльть моѣ естъ .
ѭже азъ дамь . за животъ мира
пьрѣахѫ же сѧ июдеи . междю собоѭ г꙯лѭште .
како можето сь дати плъть своѭ ѣсти намъ .
рече же имъ и꙯с . аминъ амн г꙯лѭ вамъ аште не сънѣсте плъти с꙯на
ч꙯лс[кааго] . и пиете кръве его . живота не имате вь себѣ .
ѣдꙑ моѭ плъть и пиѩи моѭ̑ кръвь . ꙇматъ живота вѣчънааго .
и азъ вьскрѣшѫ и въ послѣдьнии дьнь ⁘ кц꙯ ⁘
плъть бо моѣ истинъно естъ брашъно .
ꙇ кръвъ моѣ истинъно естъ пиво ⁘
Ѣдꙑ моѭ плътъ и пиѩи моѭ кръвь .
вь мьнѣ прѣбꙑваатъ и азъ вь немь .
ѣкоже посъла мѧ живѫи о꙯тцъ . ꙇ҅ азъ живѫ отъца ради .
сь естъ хлѣбъ съшедꙑ с꙯нбсе . не ѣкоже ѣсѧ о꙯тци ваши манꙿнѫ .
ꙇ ꙋмьрѣшѧ . ѣдꙙи хлѣбъ съ живъ бѫдетъ въ вѣкъ .
си рече на сонъмищи ꙋчѧ въ каперънаꙋмѣ .
мъноѕи же слꙑшавъше отъ ꙋченикъ его рѣшѧ .
жестоко естъ слово се кто можетъ его слꙋшати .
вѣдꙑ же и꙯съ въ себѣ . ѣко ръпъштѫтъ о семь ꙋченици его . рече
имъ селв꙯ꙑ блазнитъ .
аще ꙋбо ꙋзьрите с꙯на ч꙯ловчскааго въсходѧща идеже бѣ прѣжде .
д꙯хъ естъ иже живлѣатъ . отъ плъти нѣ польѕѧ никоеѩже .
г꙯лꙑ ѩже азъ г꙯лахъ вамъ . д꙯хъ сѫтъ и животъ сѫтъ .
нъ сѫтъ отъ васъ едини иже не вѣрꙋѭтъ . вѣдѣаше бо искони и꙯съ .
кто сѫтъ не вѣрꙋѭштеи . ꙇ кто естъ хотѧи прѣдати и .
ꙇ г꙯лаше сего ради рѣхъ вамъ . ѣко никтоже не можетъ
прити къ мьнѣ . аште не бѫдетъ дано емꙋ отъ о꙯ца моего .
отъ сего мьноѕи отъ ꙋченикъ его идѫ въспѧть . ꙇ к томꙋ не хождаахѫ
съ нимь ⁘
Рече же и꙯съ обѣма на десѧте . еда и вꙑ хоштете ити .
отъвѣшта емꙋ симонъ петрь . г꙯и къ комꙋ идемъ . г꙯лꙑ живота
вѣчънааго имаши .
ꙇ мꙑ вѣровахомъ и познахомъ . ѣко тꙑ еси [х꙯ь] с꙯нъ б꙯а
живааго . ⁘ кц꙯ ⁘
Отъвѣшта имъ и꙯съ . не азъ ли васъ два на десѧте избърахъ .
ꙇ отъ васъ е{динъ}динъ диѣволъ естъ .
г꙯лааше же июдѫ симонова . ꙇскариота . сь бо хотѣаше прѣдати и .
единъ сꙑ отъ обою на десет꙯ . ⁘
Ꙇ хождааше по сихъ и꙯съ въ галилеи . не хотѣаше бо
въ іюдеи ходити . ѣко искаахѫ его июдеи ꙋбити .
бѣ же близъ праздьникъ июдеискъ . скинопигиѣ .
рѣшѧ же къ немꙋ братриѣ его . прѣиди отъ сѫдѫ . ꙇ идѫ въ іюдеѭ .
до и ꙋченици твои видѧтъ дѣла твоѣ . ѣже твориши
никтоже бо въ таинѣ ничесоже творитъ . и ꙇщетъ самъ ѣвѣ бꙑти .
аште си твориши . ави сѧ вьсемꙋ мирꙋ .
ни братрьѣ бо его вѣроваахѫ вь него .
г꙯ла же имъ и꙯с . врѣмѧ мое не ꙋ приде .
а врѣмѧ ваше въсегда есть готово .
не можетъ миръ ненавидѣти васъ . мене же ненавидитъ . ѣко азъ
съвѣдѣтельствꙋѭ о немь . ѣко дѣла его зъла сѫтъ .
вꙑ вьзидѣте въ праздьникъ сь . азъ не вьзидѫ въ праздьникъ сь .
ѣко врѣмѧ мое не ꙋ исплъни сѧ .
си рекъ самъ оста въ галилеи .
егда же възидѫ братриѣ его въ праздьникъ .
тъгда и самъ възиде не ѣвѣ . нъ ѣко таи .
июдеи же искаахѫ его въ праздьникъ . и г꙯лаахѫ кьде естъ онъ .
и ръптъ мъногъ бѣ о немь . въ народѣхъ . ови г꙯лаахѫ
ѣко благъ естъ . ини же г꙯лаахѫ ни нъ льститъ народꙑ .
никотерꙑи же ꙋбо ѣвѣ г꙯лааше о немь .
страха ради июдеиска ⁘ кц꙯ ⁘
Абие же въ прѣполовление праздьника . вьзиде и꙯с въ ц꙯ркъ и ꙋчааше .
и дивлѣахѫ сѧ июдеи глаголѭште . како сь кънигꙑ ꙋмѣатъ .
не ꙋчь сѧ .
отъвѣшта же и꙯съ и рече имъ . мое ꙋчение нѣстъ мое .
нъ посълавъшаа҅го мѧ .
аште кто хоштетъ волѭ его творити . разꙋмѣатъ о ꙋчении кое отъ
б꙯а естъ . ли азъ о себѣ г꙯лѭ .
г꙯лѧи о себѣ славꙑ своеѩ иштетъ . а иштѧи славꙑ посълавъшааго и .
сь истиненъ естъ . ꙇ нѣстъ неправъдꙑ вь немь .
не моси ли дастъ вамъ законъ . ꙇ никтоже отъ васъ творитъ закона .
Чъто мене иштете ꙋбити .
отъвѣшта народъ и рече . бѣсъ ли имаши . кто тебе иштетъ ꙋбити .
отъвѣща и꙯с и рече имъ . едино дѣло сътворихъ и вьси дивите сѧ .
сего ради моси дастъ вамъ обрѣзание . не ѣко отъ мосѣа естъ
нъ отъ о꙯цъ . и въ соботѫ обрѣзаате ч꙯лк꙯а .
аште обрѣзание приемлетъ ч꙯къ въ соботѫ . да не разоритъ сѧ
законъ мосѣовъ . на мѧ ли гнѣваате сѧ . ѣко въсего члк꙯а съдрава
сътворихъ въ соботѫ .
не сѫдите на лица нъ праведънꙑ сѫдъ сѫдите ⁘
г꙯лаахѫ же едини отъ иерꙋсалимлѣнъ . не сь ли естъ егоже иштѫтъ
ꙋбити .
и се не обинꙋѩ сѧ г꙯лѭтъ . и ничесоже емꙋ не г꙯лѭтъ .
еда како разꙋмѣшѧ кънѧѕи . ѣко сь естъ х꙯ъ .
нъ сего вѣмь отъ кѫдѫ естъ . а х꙯ъ егда придетъ
никтоже не вѣстъ отъ кѫдꙋ бѫдетъ .
Възъва же въ ц꙯ркви ꙋчѧ и꙯с . и г꙯лѧ . ꙇ мене вѣсте и вѣсте отъ
кѫдꙋ есмъ . и о себѣ не придъ . нъ естъ истиненъ посълавꙑи мѧ .
егоже вꙑ не вѣсте .
азъ і вѣмь ѣко отъ него есмь . и ть мѧ посъла .
ꙇскаахѫ же ѩти и . ꙇ никтоже не възложи рѫкꙑ на нь .
ѣко не ꙋ бѣ пришелъ годъ его ⁘ кц꙯ ⁘
отъ народа же мъноѕи вѣровашѧ во нь . ꙇ҅ г꙯лаахѫ . ѣко х꙯ъ егда
придетъ . еда больша знамениѣ сътворитъ . ѣже сь естъ сътворилъ .
слꙑшашѧ же фарисѣи народъ ръпьщѫшть о немь се . Ꙇ посълашѧ
архиереи и фарисеи слꙋгꙑ да имѫтъ і .
Рече же и꙯съ . еште мало врѣмѧ съ вами есмъ .
ꙇ идѫ къ посълавъшюмꙋ мѧ .
Поиштете мене и не обрѧштете . ꙇ идеже есмъ азъ
вꙑ не можете прити .
рѣшѧ же июдеи къ себѣ сами . камо хоштетъ ити ѣко мꙑ
не обрѧштемъ его . еда въ расѣание елинъско хоштетъ
ити . ꙇ ꙋчити ельлинꙑ .
что естъ слово се вьзиштете ме[не] и не обрѧщете .
ꙇ идеже есмъ азъ вꙑ не можете прити ⁘
Въ послѣдьни же день великꙑи праздьникъ . стоѣаше
и꙯с . и зъвааше г꙯лѧ . аште кто жѧждетъ
да придетъ къ мьнѣ и пиетъ .
вѣрꙋѩи вь мѧ ѣкоже кънигꙑ рѣшѧ рѣкꙑ отъ чрѣва его
истекѫтъ водꙑ живꙑ .
се же рече о дꙋсѣ иже хотѣахѫ приимати вѣрꙋѭштеи вь
него . не ꙋ бо бѣ дх꙯ъ с꙯тꙑи данъ .
ѣко и꙯съ не ꙋ бѣ прославленъ .
мъноѕи же отъ народа слꙑшавъше словеса си .
г꙯лаахо сь естъ вꙑ истинѫ п꙯ркъ .
дрꙋѕии г꙯лаахѫ сь естъ х꙯ъ .
Ови г꙯лаахѫ еда отъ галилѣѩ х꙯ъ придетъ .
не кънигꙑ ли рѣшѧ . ѣко отъ сѣмене д꙯ва придетъ х꙯ъ .
распьрѣ же бꙑстъ въ народѣ его ради .
едини же отъ нихъ хотѣахѫ и ѩти .
нъ никътоже не възложи на нь рѫкꙋ :
Придѫ же слꙋгꙑ къ архиереомъ и фарисѣомъ . ꙇ рѣшѧ
имъ ти . по что не привѣсте его .
отъвѣшташѧ слꙋгꙑ . николиже тако естъ
г꙯лъ ч꙯лв{чс}къ . ѣко сь ч꙯лвкъ .
отъвѣщашѧ имъ фарисѣи . еда и вꙑ прѣльштени бꙑсте .
еда кто отъ кнѧѕъ вѣрова во нь . ли отъ фарисѣи
нъ народось . ꙇже не вѣстъ закона проклѧти сѫтъ .
Г꙯ла къ нимъ никодимъ . пришедꙑ къ немꙋ ноштиѭ̑ .
единъ сꙑ отъ нихъ .
еда законъ нашъ сѫдитъ ч꙯лв{в}кꙋ . аще не слꙑшитъ отъ
него прѣжде . ꙇ разꙋмѣатъ что творитъ .
отъвѣшташѧ и рѣшѧ емꙋ . еда и тꙑ отъ гали{е}леѩ еси .
ꙇспꙑтаи и виждь . ѣко отъ галилѣѩ п꙯ркъ не приходитъ .
ꙇ꙯҅с же иде въ горѫ елеонъскѫ .
Ютро же пакꙑ приде въ ц꙯рквъ . ꙇ вьси людье идѣахѫ
кь немꙋ . ꙇ сѣдъ ꙋчааше ѩ .
привѣсѧ же кънижьници и фарисеи . женѫ вь
прѣлюбодѣании ѩтѫ . и поставьше ѭ по срѣдѣ .
г꙯лашѧ емꙋ . ꙋчителю си жена ѩта естъ нꙑнѣ
въ прѣлюбодѣании .
а въ законѣ намъ моси повелѣ . таковꙑѩ камениемь
побивати . тꙑ же что г꙯леши .
се же рѣшѧ искꙋшаѭште и . да бѫ имѣли на нь что
г꙯лати . ꙇ꙯съ же низъ поклонь сѧ пръстомь писааше
на земи .
ѣко же прилежаахѫ въпрашаѭште и . въсклони сѧ и рече
имъ . ꙇже васъ без грѣха естъ . прѣжде връѕи камень
на нѭ .
и пакꙑ поклонь сѧ писааше на земи .
они же слꙑшавъше исхождаахѫ единъ по единомꙋ .
начьнъше отъ старецъ до послѣдьнихъ . ꙇ оста и꙯съ
единъ и жена стоѩшти по срѣдѣ .
въсклонь же сѧ и꙯съ рече еи . жено кьде сѫтъ иже на тѧ
важдахѫ . никꙑи же ли тебе не осѫди .
она же рече никꙑиже г꙯и . рече еи и꙯с ни азъ тебе
осѫждаѭ . иди и отъ селѣ не съгрѣшаи к томꙋ . кц꙯ ⁘
Пакꙑ же имъ рече и꙯съ г꙯лѧ . азъ есмъ свѣтъ мирꙋ .
ходѧи по мьнѣ . не иматъ ходити въ тъмѣ .
нꙑ иматъ свѣта животънааго .
рѣшѧ же емꙋ фарисѣи . тꙑ о себѣ самъ
съвѣдѣтельствꙋеши . съвѣдѣтел҄ьство твое нѣстъ
истинъно .
Ѡтъвѣшта и꙯съ и рече имъ . аште азъ съвѣдѣтельствꙋѭ
о мьнѣ самомъ . съвѣдѣтельство мое истинъно естъ .
ѣко вѣмь отъ кѫдꙋ придъ и камо грѧдѫ . вꙑ же не вѣсте
отъ кѫдꙋ грѧдѫ и камо идѫ .
вꙑ по плъти сѫдите азъ не сѫждѫ никомꙋже .
аште ли сѫждѫ азъ . сѫдъ мои истиненъ естъ . ѣко единъ
{нѣ} нѣсмъ . нъ азъ и посълавꙑ мѧ о꙯тцъ .
ꙇ въ законѣ же вашемь писано естъ . ѣко дъвою ч꙯лвкꙋ
съвѣдѣтельство истинъно естъ .
азъ есмъ съвѣдѣтельствꙋѩ о мьнѣ самомь .
ꙇ съвѣдѣтельствꙋꙋтъ о мьнѣ посълавꙑи мѧ о꙯тцъ .
Г꙯лаахѫ же емꙋ къде естъ отъцъ твои . Отъвѣшта и꙯с
ни мене вѣсте ни отьца моего . аште мѧ бисте вѣдѣли .
и о꙯тца моего бисте вѣдѣли .
Сиѩ г꙯лꙑ г꙯ла и꙯с въ газофилак҄ии҅ . ꙋчѧ въ ц꙯ркве .
ꙇ никтоже не ѩтъ его . ѣко не ꙋ бѣ пришъла
година его . ⁘ кц꙯ ⁘
Рече же имъ пакꙑ и꙯с . азъ идѫ и възиштете мене .
и вь грѣсѣ вашемъ ꙋмьрете . ѣможе азъ идѫ .
вꙑ не можете прити .
г꙯лаахѫ же июдеи . еда сѧ самъ ꙋбиетъ . ѣко г꙯лтъ .
ѣможе азъ {пр}идѫ вꙑ не можете прити .
ꙇ г꙯лааше имъ . вꙑ отъ нижънихъ есте . азъ отъ
вꙑшънихъ есмъ . вꙑ отъ сего мира есте .
азъ нѣсмъ отъ сего мира .
рѣхъ ꙋбо вамъ ѣко ꙋмьрете въ грѣсѣхъ вашихъ . аште бо
вѣрꙑ не емлете ѣко азъ есмъ . ꙋмьрете въ грѣсѣхъ
вашихъ .
г꙯лаахѫ же емꙋ тꙑ кто еси . ꙇ рече имъ и꙯с начѧтокъ .
ѣко и г꙯лѭ вамъ .
мъного имамъ о васъ г꙯лати и сѫдити . нъ посълавꙑ мѧ
истиненъ естъ . ꙇ азъ ѣже слꙑшахъ отъ него си г꙯лѭ
въ мирѣ .
ꙇ не разꙋмѣшѧ ѣ[ко] отъца имъ г꙯лааше .
рече же имъ и꙯с . егда възнесете с꙯на ч꙯лвчскааго .
тъгда разꙋмѣате ѣко азъ есмъ . ꙇ о себѣ ничесоже
не творѭ . нъ ѣкоже наꙋчи мѧ о꙯тцъ мои си творѭ .
ꙇ посълавꙑ мѧ съ мъноѭ естъ . не остави мене единого
о꙯тцъ . ѣко азъ ꙋгодъна творѭ емꙋ въсегда .
си г꙯лѭштю емꙋ мъноѕи вѣровашѧ въ него ⁘ кц꙯ .
зач꙯ ⁘
Г꙯лааше же и꙯с къ вѣровавъшиимъ вь нь июдеомъ . аште
вꙑ прѣбѫдете въ словеси моемъ . вꙑ истинѫ ꙋченици мои
бѫдете .
ꙇ разꙋмѣате истинѫ . ꙇ истина свободитъ вꙑ .
отъвѣшташѧ емꙋ июдеи . сѣмѧ аврамле есмъ . и никомꙋже
не работахомъ николиже . како тꙑ г꙯леши ѣко свободь
бѫдете .
о҅тъвѣща имъ и꙯с . аминь аминь г꙯лѭ вамъ .
ѣко вьсѣкъ творѧи . грѣхъ рабъ естъ грѣхꙋ .
а рабъ не прѣбꙑваатъ въ домꙋ въ вѣкъ .
с꙯нъ же прѣбꙑваатъ въ вѣкъ .
аште ꙋбо с꙯нъ вꙑ свободитъ . вꙑ истинѫ свободь
бѫде[те] .
вѣмь ѣко сѣмѧ аврамле есте . нь иштете мене ꙋбити .
ѣко слово мое не вьмѣштаатъ сѧ въ васъ . ⁘
Азъ ѣже видѣхъ ꙋ о꙯тца моего г꙯лѭ . ꙇ вꙑ ꙋбо ѣже
видѣсте ꙋ о꙯тца вашего творите .
отъвѣщашѧ и рѣшѧ емꙋ о꙯тцъ нашъ авраамъ естъ . г꙯ла
имъ и꙯с . аште чѧда авраамлѣ бꙑсте бꙑли .
дѣла авраамлѣ творили бисте .
нꙑнѣ же иштете мене ꙋбити . ч꙯лка иже истинѫ вамъ
г꙯лхъ . ѭже слꙑшахъ отъ б꙯а .
сего авраамъ нѣстъ сътворилъ .
вꙑ творите дѣла о꙯тца вашего ⁘ Рѣшѧ же емꙋ мꙑ отъ
любодѣаниѣ нѣсмъ рождени . единого о꙯тца имамъ б꙯а
⁘ кц꙯ ⁘
Рече же имъ и꙯с ⁘ Аще б꙯ъ о꙯тцъ вашъ би бъилъ .
любили мѧ бисте . азъ бо отъ б꙯а изидъ и придъ .
не о себѣ бо придъ нъ тъ мѧ посъла .
по чъто бесѣдꙑ моеѩ не разꙋмѣате . ѣко не можете
слꙑшати словесе моего .
вꙑ отъ отъца диѣвола есте . и похоти о꙯тца вашего
хоштете творити . о҅нъ ч꙯коꙋбиицъ бѣ искони . ꙇ
вꙑ истинѣ не стоитъ . ѣко нѣстъ истинꙑ вь немь . егда
г꙯летъ лъжѫ отъ своихъ г꙯летъ . ѣко льжь естъ и
о꙯тцъ его .
азъ же зане истинѫ г꙯лѭ . не емлете вѣрꙑ мьнѣ .
къто отъ васъ обличаатъ мѧ о грѣсѣ . аште ли истинѫ
г꙯лѭ . по чъто вꙑ не емлете вѣрꙑ мънѣ .
ꙇ҅же естъ отъ б꙯а г꙯лъ б꙯жіи послꙋшаатъ . сего вꙑ не
послꙋшаате . ѣко нѣсте отъ б꙯а .
отъвѣшташѧ июдеи и рѣшѧ емꙋ . не добрѣ ли г꙯лемъ мꙑ .
ѣко самарѣнинъ еси тꙑ и бѣсъ имаши .
отъвѣшта и꙯с азъ бѣса не имамъ . нъ чътѫ о꙯тца моего .
ꙇ вꙑ не чьтете мене .
азъ же не искѫ славꙑ моеѩ . естъ иштѧ и сѫдѧ ⁘
Амин амн г꙯лѭ вамъ . аште кто слово мое съблюдетъ .
съмръти не иматъ видѣти въ вѣкъ .
рѣшѧ же емꙋ июдеи . нꙑнѣ разꙋмѣхомъ ѣко бѣсъ имаши .
авраамъ ꙋмърѣтъ и п꙯рци . ꙇ тꙑ г꙯леши ѣко аште кто
слово мое съблюдетъ . не иматъ въкꙋсити съмръти
въ вѣкъ .
еда тꙑ болеи еси о꙯тца нашего авраама . ꙇже ꙋмьрѣтъ и
п꙯рци ꙋмьрѣшѧ . кого сѧ самъ тꙑ твориши .
отъвѣшта и꙯с . аште азъ славлѭ сѧ самъ . слава моѣ
ничтоже естъ . естъ о꙯тцъ мои славѧи мѧ .
егоже вꙑ г꙯лете ѣко б꙯ъ нашъ естъ .
ꙇ не познасте его азъ же вѣмъ і . ꙇ аште рекѫ ѣко не
вѣмь его . бѫдѫ подобенъ вамъ лъжь .
нъ вѣмъ і и слово его съблюдаѭ̑ .
авраамъ о꙯тцъ вашъ радъ би бꙑлъ . да би видѣлъ дьнь
мои . ꙇ видѣ и въздрадова сѧ .
Рѣшѧ же июдеи къ немꙋ . пѧти десѧтъ лѣтъ не ꙋ
има[ш]и . ꙇ аврама ли еси видѣлъ .
рече имъ и꙯с . аминь амн г꙯лѭ вамъ .
прѣжде даже не бꙑстъ аврамъ азъ есмъ ⁘
Вьзѧсѧ же камение да връгѫтъ на нь . ꙇ꙯с же съкрꙑ
сѧ и изиде и ц꙯ркве . ꙇ прошедъ по срѣдѣ ихъ
идѣаше и хождааше . ⁘ кц꙯ ⁘
Ꙇ мимо идꙑ и꙯с видѣ ч꙯лва слѣпа . отъ рождъства .
и въпросишѧ и ꙋченици его г꙯лѭще . ꙋчителю къто
съгрѣши . сь ли или родителѣ его . да слѣпъ роди сѧ .
отъвѣшта и꙯с . ни сь съгрѣши ни родителѣ его нъ да
авѧтъ сѧ дѣла б꙯жиѣ на немъ .
мьнѣ подобаатъ дѣлати дѣла посълавъшааго мѧ . доньдеже
день естъ придетъ ноштъ . егда никтоже не можетъ
дѣлати .
егда въ мирѣ есмъ свѣтъ есмь мирꙋ .
си рекъ плинѫ на земл҄ѭ . ꙇ сътвори {п}брение отъ
плиновениѣ . ꙇ помаза емꙋ очи бръньемь .
ꙇ рече емꙋ иди ꙋмꙑи сѧ въ кꙋпѣли силꙋамьсцѣ . еже
съказаатъ сѧ посъланъ . ꙇдеже и ꙋмꙑ сѧ и приде видѧ .
сѫсѣди же и иже и бѣахѫ видѣли прѣжде ѣко слѣпъ бѣ .
г꙯лаахѫ . не сь ли естъ сѣдѧи и просѧ .
ови г꙯лаахѫ ѣко сь естъ . онъ же г꙯лааше ѣко
азъ есмъ .
г꙯лаахѫ же емꙋ . како ти сѧ отврѣсте очи .
отъвѣшта онъ и рече . ч꙯лвкъ нарицаемꙑ и꙯с . брьнье
сътвори . и помаза очи мои и рече ми . иди въ кѫпѣль
силꙋамлѭ и ꙋмꙑи сѧ . шедъ же и ꙋмꙑвъ сѧ прозьрѣхъ .
рѣшѧ же емꙋ къде тъ естъ . г꙯ла не вѣмъ .
вѣсѧ и къ фарисѣемъ . иже бѣ иногда слѣпъ .
бѣ же собота егда сътвори брьнье и꙯с . и отвръзе
емꙋ очи .
пакꙑ же въпрашаахѫ и фарисѣи како прозьрѣ . онъ же
рече имъ . брьнье положи мьнѣ на очию .
и ꙋмꙑхъ сѧ и виждѫ .
г꙯лахѫ же отъ фарисѣи едини . нѣстъ сь отъ б꙯а ч꙯лкъ .
ѣко соботꙑ не хранитъ . ови г꙯лаахѫ како можетъ
ч꙯лкъ грѣшенъ . сица знамениѣ творити .
ꙇ распьрѣ бѣ вь нихъ .
г꙯лашѧ слѣпьцю пакꙑ . тꙑ чъто г꙯леши о немь . ѣко
отвръзе очи твои . онъ же рече . ѣко п꙯ркъ естъ .
не ѩсѧ же вѣрꙑ июдеи о немь . ѣко бѣ слѣпъ и прозьрѣ .
доньдеже призъвашѧ родителѣ того прозьрѣвъшааго .
и въпросишѧ ѣ г꙯лѭште . сь ли естъ с꙯нъ ваю . егоже
вꙑ г꙯лете ѣко слѣпъ сѧ роди . како ꙋбо нꙑнѣ видитъ .
отъвѣштасте же имъ родителѣ его и рѣсте . вѣвѣ ѣко сь
естъ с꙯нъ наю . ꙇ ѣко слѣпъ сѧ роди .
како же нꙑнѣ видитъ не вѣвѣ . ли кто емꙋ отвръзе очи
вѣ не вѣвѣ . самого въпросите . въздрастъ иматъ .
самъ о себѣ да г꙯летъ .
сице рѣсте родителѣ его . ѣко боѣашете сѧ июдеи . юже
бо сѧ бѣахѫ съложили июдѣи . да ѣще кто исповѣстъ
х꙯а . о҅тълѫ[ченъ] соньмишта бѫдетъ .
сего ради родителѣ его рѣсте . ѣко въздрастъ иматъ
самого въпросите .
призъвашѧ же въторицеѭ ч꙯ка иже бѣ слѣпъ . ꙇ рѣшѧ емꙋ
даждь славѫ б꙯ꙋ . мꙑ вѣмь ѣко ч꙯лкъ сь грѣшенъ естъ .
отъвѣща же онъ и рече . аште грѣшъникъ естъ не вѣмъ .
едино вѣмь ѣко слѣпъ бѣхъ нꙑнѣ же виждѫ .
Рѣшѧ же емꙋ пакꙑ . что сътвори тебѣ . како отвръзе
очи твои .
рѣхъ вамъ юже и не слꙑшасте . что хоштете пакꙑ
слꙑшати . еда и вꙑ хоштете ꙋченици его бꙑти .
они же ꙋкоришѧ и и рѣшѧ . тꙑ ꙋченикъ еси того .
мꙑ же мосеови есмъ ꙋченици .
мꙑ вѣмъ ѣко мосѣови г꙯ла б꙯ъ .
сего же не вѣмъ отъ кѫдꙋ естъ .
отъвѣшта ч꙯лкъ и рече имъ . о семь бо дивъно естъ .
ѣко вꙑ не вѣсте отъ кѫдꙋ естъ . ꙇ отвръзе очи мои .
вѣмъ же ѣко грѣ[шь]никъ б꙯ъ не послꙋшаатъ . нъ аште кто
б꙯гочтецъ естъ . и волѭ его сътворитъ того
послꙋшаатъ .
отъ вѣка нѣстъ слꙑшано . ѣко кто отвръзе очи слѣпꙋ
рожденꙋ .
аште не би отъ б꙯а бꙑлъ съ . не моглъ би творити
ничесоже .
отъвѣшташѧ и рѣшѧ емꙋ . въ грѣсѣхъ тꙑ родилъ сѧ еси
весь . ꙇ҅ тꙑ ли нꙑ ꙋчиши . ꙇ изгънашѧ и вънъ .
слꙑша и꙯с ѣко изгънашѧ и вонъ . ꙇ обрѣтъ і рече емꙋ .
тꙑ вѣрꙋеши ли въ с꙯на б꙯жиѣ .
отъвѣшта онъ и рече . кто естъ г꙯и . да вѣрѫ имѫ
въ него .
рече же емꙋ и꙯с . видѣлꙑ и еси . ꙇ г꙯лѧи съ тобоѭ
тъ естъ .
онъ же рече вѣрꙋѭ г꙯и и поклони сѧ емꙋ ⁘ кц꙯ ⁘
Ꙇ рече и꙯съ на сѫдъ азъ въ миръ сь придъ . да не
видѧштеи видѧтъ . ꙇ видѧштеи слѣпи бѫдѫтъ .
ꙇ слꙑшашѧ се отъ фа[ри]сѣи сѫщеи съ нимъ . ꙇ рѣшѧ
емꙋ . еда и мꙑ слѣпи есмъ .
рече же имъ и꙯с . аще бисте слѣпи бꙑли . не бисте
имѣли грѣха . нꙑнѣ же г꙯лете . ѣко видимъ .
и грѣхъ вашъ прѣбꙑваатъ ⁘
амин амнь г꙯лѭ вамъ . не въходѧи҅ двьрьми въ дворъ
овьчии҅ . нъ прѣлазѧ инѫдꙋ . тъ тать естъ и
разбоиникъ .
а въходѧи двьрьми . пастꙑръ естъ овъцамъ .
семꙋ двьрьникъ отвръзаатъ . ꙇ овъцѧ гласъ его
слꙑшатъ . ꙇ своѩ овъцѧ глашаатъ по имени .
ꙇ изгонитъ ѩ .
ꙇ егда своѩ овъцѧ ижденетъ . прѣдъ ними ходитъ . ꙇ
овъцѧ по немь идѫтъ . ѣко вѣдѧтъ гласъ его .
по тꙋждемь же не идѫтъ . нъ бѣжѧтъ отъ него .
ѣко не знаѭтъ тꙋждиихъ гласа .
сиѭ притъчѫ рече имъ и꙯с они же не разꙋмѣшѧ чъто
бѣшѧ . ѣже г꙯лааше имъ .
рече [же] имъ пакꙑ и꙯с . аминь амин г꙯лаголѭ вамъ .
азъ есмъ двьри овъцамъ .
вьси еликоже ихъ приде прѣжде мене . татие сѫтъ и
разбоиници . нъ не послꙋшашѧ ихъ овъцѧ ⁘
Азъ есмъ двьри . мъноѭ аште кто вьнидетъ с꙯ъпстъ сѧ .
и вьнидетъ и изидетъ . ꙇ пажить обрѧщетъ .
тать не приходитъ . нъ да ꙋкрадетъ и ꙋбиетъ и
погꙋбитъ . азъ придъ да живота имѫтъ и лише имѫтъ
азъ есмъ пастꙑрь добрꙑ . пастꙑрь добрꙑ д꙯шѫ своѭ
полагаатъ за овьцѧ .
а наимьникъ иже нѣстъ пастꙑрь . емꙋже не сѫтъ овъцѧ
своѩ҅ ⁘ видитъ влъка грѧдѫща . ꙇ оставлѣатъ овъцѧ и
бѣгаатъ . ꙇ влъкъ расхꙑтитъ ѩ . ꙇ распѫдитъ овъцѧ .
а наемьникъ бѣжитъ . ѣко наемьникъ естъ и не радитъ
о овъцахъ .
азъ есмъ пастꙑрь добрꙑ . ꙇ знаѭ моѩ и знаѭтъ мѧ моѩ .
ѣкоже знаатъ мѧ отъцъ . ꙇ азъ знаѭ о꙯тца .
ꙇ д꙯шѫ моѭ̑ полагаѭ за овъцѧ .
ꙇ инꙑ овъцѧ имамъ . ѩже не сѫтъ отъ двора сего . ꙇ тꙑ
ми подобаатъ привести . ꙇ гласъ мои ꙋслꙑшатъ .
ꙇ бѫдетъ едино стадо и единъ пастꙑрь .
Сего ради мѧ о꙯тцъ любитъ . ѣко азъ полагаѭ д꙯шѫ
моѭ . да пакꙑ приимѫ ѭ .
никтоже вьзьметъ еѩ отъ мене . нъ азъ полагаѭ ѭ о҅
себѣ . область имамь положити ѭ . ꙇ҅ область имамъ
пакꙑ приѩти ѭ̑ . сиѭ заповѣдь приѩсъ отъ о꙯тца моего .
Распьрѣ же бꙑстъ пакꙑ въ іюдеихъ . за словеса си .
г꙯лаахѫ же мьноѕи отъ нихъ . бѣсъ иматъ . ꙇ неистовъ
естъ . что его послꙋшаате .
ꙇни г꙯лаахѫ . сии г꙯ли не сѫтъ бѣсънꙋѭштааго сѧ .
еда бѣсъ можетъ слѣпомъ очи отврѣсти ⁘
Бꙑшѧ же тъгда енк҄ениѣ въ е꙯рслмхь . ꙇ зима бѣ .
ꙇ хождааше и꙯с въ ц꙯ркве въ притворѣ соломони .
обидѫ же и июдеи и г꙯лаахѫ емꙋ . доколѣ д꙯шѧ нашѧ
вьземлеши аште тꙑ еси х꙯ъ . ръци намъ не обинѫѩ сѧ .
отъвѣшта имъ и꙯с . рѣхъ вамъ и не вѣрꙋꙋте . дѣла ѣже
азъ твор҄ѭ въ імѧ о꙯тца моего .
та съвѣдѣтельствꙋѭтъ о мьнѣ .
нъ вꙑ не вѣрꙋꙋте нѣсте бо отъ овецъ моихъ ѣкоже рѣхъ
вамъ . ⁘
Овъцѧ моѩ гласа моего слꙋшаѭтъ . и азъ знаѭ ѩ и
по мьнѣ грѧдѫтъ .
ꙇ азъ животъ вѣчънꙑи даѭ имъ . ꙇ не погꙑбнѫтъ
въ вѣкъ . ꙇ не въсхꙑтитъ ихъ никтоже отъ рѫкꙑ моеѩ .
о꙯тцъ мои иже дастъ мънѣ . болии вьсѣхъ естъ . ꙇ
никтоже не можетъ въсхꙑтити ихъ . отъ рѫкꙑ
о꙯тца моего .
Азъ и отецъ едино есвѣ .
вьзѧсѧ же пакꙑ камение июдеи да и побиѭтъ .
отъвѣшта имъ и꙯с мънога дѣла добра ѣвихъ [въ] васъ .
отъ отъца моего . за кое ихъ дѣло камение на мѧ
метете .
отъвѣшташѧ емꙋ июдеи г꙯лѭште . о добрѣ дѣлѣ не метемъ
камениѣ на тѧ . нъ о власфимии . ꙇ ѣко тꙑ ч꙯лвкъ сꙑ
твориши сѧ самъ б꙯ъ .
отъвѣшта имъ и꙯съ . нѣстъ ли написано въ законѣ
вашемъ . ѣко азъ рѣхъ боѕи есте .
аште онꙑ рече богꙑ . къ нимъже бꙑстъ слово б꙯жие .
ꙇ не могѫтъ сѧ кьнигꙑ разорити .
егоже о꙯тцъ с꙯ти . и посъла въ миръ . вꙑ г꙯лете ѣко
власфимлѣеши . зане рѣхъ ѣко с꙯нъ б꙯жии есмь .
аще не творѭ дѣлъ о꙯тца моего . не емлѣте ми вѣрꙑ .
аште ли творѭ . аште и мьнѣ вѣрꙑ не емлете . дѣломъ
моимъ вѣрѫ имѣте . да разꙋмѣате и вѣрꙋꙋте .
ѣко въ мънѣ о꙯цъ и азъ въ о꙯тци .
ꙇ искаахѫ же его пакꙑ ѩти . ꙇ изиде отъ рѫкъ и҅хъ .
ꙇ иде пакꙑ на онъ полъ иоръдана . на мѣсто иждеже бѣ
иоанъ прѣжде кръстѧ . ꙇ прѣбꙑстъ тꙋ .
ꙇ мъноѕи придѫ къ немꙋ и г꙯лаахѫ . ѣко иоанъ ꙋбо
знамениѣ не сътвори . ни единого же . вьсѣ же елико
рече иоанъ о семь истина бѣ .
ꙇ мъноѕи вѣровашѧ въ него тꙋ . ⁘
Бѣ же единъ болѧ лазарь . отъ витаниѩ градъца
мариина . ꙇ мартꙑ сестрꙑ ѩ .
бѣ же мариѣ помазавъшиѣ г꙯а мѵроѭ . ꙇ отьръши ноѕѣ
власꙑ своими . еѩже братръ ла[за]рь болѣаше .
посъласте же сестрѣ его къ немꙋ г꙯лѭшти .
г꙯и се егоже любиши болитъ .
слꙑшавъ же и꙯с рече . си болѣзнь нѣстъ къ съмръти нъ
о славѣ б꙯жіи . да прославитъ сѧ с꙯нъ б꙯жіи еѭ̑ .
люблѣаше же и꙯с мартѫ и сестрѫ еѩ и лазарѣ .
егда же ꙋслꙑша ѣко болитъ . тъгда же прѣбꙑстъ
на немьже бѣ мѣстѣ дъва дьни .
по томь же г꙯ла ꙋченикомъ . ꙇдѣмъ въ іюдеѭ пакꙑ .
г꙯лашѧ емꙋ ꙋченици его . ꙋчителю . нꙑнѣ искаахѫ тебе
камениемь побити июдеи . ꙇ пакꙑ ли идеши тамо .
отъвѣшта и꙯с . не дьвѣ ли на десѧте годинѣ есте въ
дьни . аште кто ходитъ въ дьне не потъкнетъ сѧ .
ѣко свѣтъ мира сего видитъ .
аште ли кто ходитъ ноштиѭ . потъкнетъ сѧ .
ѣко нѣстъ свѣта о немь .
си рече и по семь г꙯ла имъ . лазаръ дрꙋгъ нашъ ꙋсъпе .
нъ идѫ да възбꙋждѫ и҅ .
рѣшѧ же ꙋченици{ци} его . г꙯и аште ꙋсъпе с꙯пснъ
бѫдетъ .
ꙇ꙯с же рече о съмръти его . они же мьнѣшѧ ѣко
о ꙋсъпении съна г꙯летъ .
тъгда рече имъ и꙯с не обинꙋѩ сѧ . лазаръ ꙋмьрѣтъ
и радꙋѭ сѧ васъ ради . да вѣрѫ имете ѣко не бѣхъ тꙋ .
нъ идѣмъ къ немꙋ .
рече же тома нарицаемꙑ близнецъ . къ ꙋченикомъ .
ꙇдѣмъ и мꙑ да ꙋмьремъ съ нимь ⁘
пришедъ же и꙯с въ витаниѭ҅ обрѣте и четꙑри дьни юже
имѫштъ въ гробѣ .
бѣ же витаниѣ близъ и꙯ма . ѣко пѧть на десѧте стадии .
ꙇ мъноѕи отъ июдеи бѣахѫ пришъли къ мартѣ и марии .
да ꙋтѣшѧтꙑ и о братрѣ ею .
марта же егда ꙋслꙑша ѣко и꙯с грѧдетъ . сърѣте и .
а мариѣ дома сѣдѣаше ⁘
Рече же маръта къ и꙯сꙋ . г꙯и аште би сьде бꙑлъ .
не би братръ мои ꙋмрълъ .
нъ ꙇ҅ нꙑнѣ вѣмъ . ѣко егоже колижъдо просиши ꙋ б꙯а
дастъ тебѣ б꙯ъ .
г꙯ла еи и꙯с . вьскръснетъ братръ твои .
г꙯ла емꙋ марта вѣмь ѣко вьскрьснетъ въ вьскрѣшение
вь послѣдьнии дьнь . ⁘
Рече еи и꙯с . азъ есмъ вьскрѣшение и животъ .
вѣрꙋѩи въ мѧ аште ꙋмьретъ оживетъ .
ꙇ вьсѣкъ живꙑ и вѣрꙋѩи въ мѧ . не ꙋмьретъ въ вѣкъ .
ꙇ҅меши ли вѣрѫ семꙋ .
г꙯ла емꙋ еи г꙯и . азъ вѣровахъ ѣко тꙑ еси х꙯ъ
с꙯нъ б꙯жіи . грѧдꙑи вь весь миръ .
ꙇ се рекъши иде и призъва мариѭ сестрѫ своѭ таи .
рекъши ꙋчитель се естъ и зоветъ тѧ .
она же ѣко ꙋслꙑша въста ѩдро . и иде къ немꙋ .
не бѣ же не ꙋ и꙯с пришелъ вь весь . нъ бѣ на мѣстѣ еще
идеже сърѣте и маръта .
ꙇюдеи же сѫщеи съ неѭ въ домꙋ . ꙇ ꙋтѣшаѭште ѭ̑ .
видѣвъше мариѭ ѣко ѩдро въста ꙇ изиде . по неи идѫ
г꙯лѭще . ѣко идетъ на гробъ . да плачетъ сѧ тꙋ .
мариѣ же ѣко приде иде бѣ и꙯съ . видѣвъши и паде емꙋ
на ногꙋ . г꙯лѭшти емꙋ г꙯и . аште би бꙑлъ съде .
не би мои братръ ꙋмрълъ .
ꙇ꙯с же ѣко видѣ ѭ плачѫштѫ сѧ . ꙇ пришедъшѧѩ съ неѭ
июдеѩ плачѫштѧ сѧ . запрѣти д꙯хꙋ . и възмѫти сѧ самъ
и рече къде положисте и . г꙯лашѧ емꙋ г꙯и грѧди виждъ .
и просльзи сѧ и꙯съ .
г꙯лаахѫ же июдеи . виждь како люблѣаше и .
едини же отъ нихъ рѣшѧ . не можааше ли сь отвръзꙑи очи
слѣпоꙋмꙋ . сътворити да и сь не ꙋмьретъ .
Ꙇ꙯с же пакꙑ прѣтѧ вь себѣ приде къ гробꙋ .
бѣ же пешть и камень належааше на неи .
г꙯ла и꙯с възьмѣте камень . Г꙯ла емꙋ сестра ꙋмеръшааго
марта г꙯и ю҅же смръдитъ . четврѣдьневънъ бо естъ .
г꙯ла еи и꙯с . не рѣхъ ли ти ѣко аште вѣрꙋеши .
ꙋзьриши славѫ б꙯жиѭ .
вьзѧсѧ же камень идеже бѣ ꙋмерꙑ лежѧ . ꙇ꙯с же вьзведе
въ іспрь очи и рече . О꙯тче хвалѭ тебѣ въздаѭ .
ѣко ꙋслꙑша мѧ
азъ же вѣдѣхъ . ѣко вьсегда ме[не] послꙋшаеши . нъ
народа ради стоѩштааго окръсть рѣхъ .
да вѣрѫ имѫтъ ѣко тꙑ мѧ посъла .
и се рекъ . гласомь велиемь възъва .
лазаре грѧди вонъ .
ꙇ изиде ꙋмерꙑ . обѧзанъ ногама и рѫкама . ꙋкроемь .
ꙇ лице его ꙋбрꙋсомъ обѧзано . г꙯ла имъ и꙯съ
раздрѣшите и и не дѣите его ꙇ҅ти .
мъноѕи же отъ июдеи пришьдъшеи къ марии . ꙇ видѣвъше
еже сътвори и꙯с . вѣровашѧ вь него . кц꙯ ⁘
е҅дини же отъ нихъ идѫ къ фарисѣомъ .
и рѣшѧ имъ еже сътвори и꙯с ⁘
Събърашѧ же архиереи ꙇ фарисеи сънемъ на и꙯са . ꙇ
г꙯лаахѫ что сътворимъ . ѣко ч꙯лвкъ сь знамениѣ мънога
творитъ .
аште оставимꙑ и тако . вьси вѣрѫ имѫтъ въ нъ . ꙇ
придѫтъ римлѣне . ꙇ възъмѫтъ и мѣсто и ѩ꙯зкъ нашъ .
е҅динъ же етеръ отъ нихъ . каиѣфа архиереи сꙑ лѣтꙋ
томꙋ . рече имъ . вꙑ не вѣсте ничесоже
ни помꙑшлѣате . ѣко ꙋне естъ намъ да единъ ч꙯лвкъ
ꙋмьретъ за люди . а не весь ѩ꙯зкъ погꙑбнетъ .
сего же о себѣ не рече . нъ архиереи сꙑ лѣтꙋ томꙋ
прорече . ѣко хотѣаше и꙯с ꙋмьрѣти за люди .
ꙇ не тъкъмо за люди . нъ ꙇ҅ да чѧда б꙯жиѣ расточенаѣ
съберетъ въ едино . ⁘
о҅тъ того же дьне съвѣшташѧ да и бѫ ꙋбили .
ꙇ꙯с же к томꙋ не авѣ хождааше вꙑ июдеихъ . нъ иде отъ
тѫдꙋ въ странѫ близъ пꙋстꙑни . въ ефремъ нарицаемъ
градъ . ꙇ тꙋ живѣаше съ ꙋченикꙑ своими . кц꙯ ⁘
Бѣ же близъ пасха июдеиска . ꙇ вьзидѫ мъноѕи въ і꙯мъ
отъ странꙑ . прѣжде пасхꙑ да очистѧтъ сѧ .
ꙇ искаахѫ же и꙯са . ꙇ г꙯лаахѫ же къ себѣ въ ц꙯ркве
стоѩште . что сѧ мьнитъ вамъ . ѣко не иматъ ли прити
въ праздьникъ .
дашѧ бо архиереи ꙇ фарисѣи заповѣдь . да аште кто
оштѫтитъ і къде бѫдетъ . повѣстъ да имѫтъ і ⁘
Ꙇ꙯҅с же прѣжде шести денъ пасхꙑ . приде вь витаниѭ .
ꙇдеже бѣ лазаръ ꙋмерои . егоже въскрѣси
отъ мрътвꙑихъ .
сътворишѧ же [е]мꙋ вечерѭ тꙋ . ꙇ маръта слꙋжааше .
лазаръ же единъ бѣ отъ възлежѧштиихъ съ нимъ .
мариѣ же приемъши литрѫ хризмꙑ . нарда пистикиѩ
мъногоцѣнънꙑ . помаза ноѕѣ и꙯свѣ . ꙇ отръ власꙑ
своими ноѕѣ его . Храмина же исплъни сѧ
отъ вонѧ хризмънꙑѩ ⁘
Г꙯ла же единъ отъ о[у]ченикъ его . июда симонь
и҅скариотъскꙑ . ꙇже и хотѣаше прѣдати .
чесо ради мѵро се не продано бꙑстъ . на т꙯ пѣнѧѕъ .
ꙇ дано нищиимъ .
се рече не ѣко о ништиихъ печааше сѧ . нъ ѣко тать
бѣ . ꙇ скриницѫ имꙑ . ꙇ вьмѣтаема ношааше .
рече же и꙯с не дѣи ѩ въ день погребениѣ моего
събл҄юде ѭ .
ништѧѩ бо съ собоѭ въсегда имате .
а мене не въсегда имате .
разꙋмѣ же народъ мъногъ отъ июдеи . ѣко тꙋ естъ . ꙇ
придѫ не и꙯са ради тъкъмо . нъ да и лазара видѧтъ .
егоже въскрѣси отъ мрътвꙑхъ .
съвѣшташѧ же архиереи . до и лазара ꙋбиѭтъ .
ѣко мъноѕи его ради идѣахѫ июдеи . ꙇ вѣровахѫ
въ и꙯са .
въ ꙋтрѣи же день народъ мъногъ . пришедꙑ въ
праздьникъ . слꙑшавъше ѣко и꙯с грѧдетъ въ и꙯мъ .
приѩсѧ вѣие отъ финикъ . ꙇ изидѫ противѫ емꙋ . ꙇ
зъваахѫ г꙯лѭште . ѡ҅санꙿна б꙯лгсвнъ грѧдѧи въ імѧ
г꙯не . ц꙯сръ ꙇ꙯лвъ .
обрѣтъ же и꙯с осьлѧ вьсѣде на не .
ѣкоже естъ писано .
не бои сѧ дъщи сионова . се ц꙯срь твои грѧдетъ .
сѣдѧ на жрѣбѧте осъли .
сихъ же не разꙋмѣшѧ ꙋченици его прѣжде . нъ егда
прослави сѧ и꙯с . тъгда помѣнѫшѧ . ѣко си бѣшѧ о немь
писана . ꙇ си сътворишѧ емꙋ .
Съвѣдѣтельствовааше же народъ иже бѣ съ нимь . егда
лазара възъва отъ гроба . ꙇ вьскрѣси его
отъ мрътвꙑхъ .
сего ради и противѫ емꙋ изиде народъ . ѣко слꙑшашѧ и
сътворьшь се знамение ⁘ кц꙯ .
Фарисеи же рѣшѧ къ себѣ . видите ѣко никакоже польѕа
естъ . се весь миръ по немь идетъ ⁘
Бѣахѫ же ел꙯лини едини отъ въшедъшиихъ .
да поклонѧтъ сѧ въ праздьникъ .
сии же пристѫпишѧ къ филипꙋ . ꙇже бѣ отъ видъ{в}саидꙑ
галѣлѣискꙑѩ҅ . ꙇ молѣхѫ и г꙯лѭште .
г꙯и хоштемъ и꙯са видѣти .
Приде филипъ и҅ г꙯ла аньдрѣови .
ꙇ пакꙑ аньдрѣа и филипъ гласте и꙯сви .
ꙇ꙯с же отъвѣшта има г꙯лѧ . Приде година да прославитъ
сѧ с꙯нъ ч꙯лвскꙑ .
амнь аминъ г꙯лѭ вамъ . аште зръно пшеничьно не ꙋмьретъ
падъ вь земи . то едино прѣбꙑваатъ . аште ли ꙋмьретъ
мъногъ плодъ сътворитъ .
любѧи д꙯шѫ своѭ погꙋбитъ ѭ̑ . ꙇ ненавидѧи д꙯шѧ своеѩ .
вь мирѣ семь . въ животѣ вѣчънѣемь съхранитъ ѭ .
аште кто мьнѣ слꙋжитъ . по мьнѣ да ходитъ . ꙇ идеже
есмъ азъ тꙋ и слꙋга мои бѫдетъ . ꙇ аште кто мьнѣ
слꙋжитъ . почьтетъ і о꙯тцъ .
Нꙑнѣ д꙯ша моѣ възмѫти сѧ . ꙇ что рекѫ . о꙯тче с꙯пси
мѧ отъ годинꙑ сеѩ . нъ сего ради придъ на годинѫ
сиѭ̑ .
о꙯тче прослави имѧ твое . приде же гласъ с꙯нбсе .
ꙇ прославихъ и пакꙑ прославлѭ .
народъ же стоѩи ꙇ слꙑшавъ . г꙯лаахѫ громъ бꙑстъ .
ꙇни г꙯лаахѫ а꙯нꙉлъ г꙯ла емꙋ .
отъвѣшта и꙯с и҅ {ре}рече . не мене ради гласъ сь
бꙑстъ нъ васъ ради .
нꙑнѣ сѫдъ естъ мирꙋ семꙋ . Нꙑнѣ кънѧѕъ мира сего
изгънанъ бѫдетъ вонъ .
ꙇ азъ аште вьзнесенъ бѫдѫ отъ земл҄ѧ .
вьсѧ привлѣкѫ къ себѣ .
се же г꙯лаше клеплѧ коеѭ съмрътиѭ хотѣаше ꙋмьрѣти .
отъвѣшта емꙋ народъ . мꙑ слꙑшахомъ отъ закона . ѣко
х꙯ъ прѣбꙑваатъ въ вѣкъ . ꙇ како тꙑ г꙯леши вьзнести сѧ
подобаатъ с꙯нꙋ ч꙯лвчскꙋмꙋ . кто сь естъ с꙯нъ
ч꙯лвчскъ .
рече же имъ и꙯с . еште въ мало врѣмѧ свѣтъ въ васъ
естъ . ходите доньдеже свѣтъ имате . да тъма васъ не
иметъ . ꙇ ходѧи въ тъмѣ . не вѣстъ камо идетъ .
доньдеже свѣтъ имате . вѣрꙋите въ свѣта . да с꙯нве
свѣтꙋ бѫдете ⁘ кц꙯ ⁘ Си г꙯ла и꙯с .
ꙇ ошедъ съкрꙑ сѧ отъ нихъ .
толика же зна[ме]ниѣ сътворьшю емꙋ прѣдь ними .
не вѣроваахѫ во нь .
да събѫдетъ сѧ слово исаиѩ п꙯рка еже рече . г꙯и кто
вѣрѫ ѩ слꙋхꙋ нашемꙋ . ꙇ мꙑшъца г꙯нѣ комꙋ отъкрꙑ сѧ .
сего ради не можаахѫ вѣровати . ѣко пакꙑ рече исаиѣ .
ослѣпи очи ихъ . ꙇ окамѣнилъ естъ с꙯рдца ихъ . да не
видѧтъ очима . ни разꙋмѣѭтъ с꙯рдцемь .
ꙇ обратѧтъ сѧ и исцѣл҄ѭ ѩ .
си рече исаиѣ . егда видѣ славѫ его . ꙇ г꙯ла о немь .
обаче ꙋбо и отъ кьнѧзъ мъноѕи вѣровашѧ вь него . нъ
фарисѣи ради не исповѣдаахѫ . да не и съньмиштъ
изгънани бѫдѫтъ .
вьзлюбишѧ бо паче славѫ ч꙯лчкѫ неже славѫ б꙯жиѭ̑ .
Ꙇ꙯с же вьзъва и рече . вѣрꙋѩи вь мѧ . не вѣрꙋꙋтъ въ
мѧ нъ въ посълавъшааго мѧ .
ꙇ видѧи мѧ видѣ посълавъшааго мѧ .
азъ свѣтъ вь миръ придъ . да вьсѣкъ вѣрꙋѩи вь мѧ
вь тьмѣ не прѣбѫдетъ .
ꙇ аште кто ꙋслꙑшитъ г꙯лꙑ моѩ . ꙇ не съхранитъ ихъ .
азъ не сѫждѫ емꙋ . не придъ бо да сѫжд҄ѭ мирꙋ .
нъ да с꙯псѫ миръ .
отъметаѩи сѧ мене и не приемлѧ г꙯лъ моихъ . ꙇматъ
сѫдѧштааго емꙋ . слово еже г꙯лахъ то сѫдитъ емꙋ
въ послѣдьнии дьнь .
ѣко азъ о себѣ не г꙯лахъ . нъ посълавꙑ мѧ отъцъ . тъ
мьнѣ заповѣдь дастъ . что рекѫ и что в꙯ъзглѭ .
и вѣмь ѣко заповѣдь его животъ вѣчънꙑи естъ . ѣже
ꙋбо азъ г꙯лѭ . ѣкоже рече мънѣ отъцъ тако г꙯лѭ :⁘:
Прѣжде же праздьника пасцѣ . вѣдꙑ и꙯с ѣко приде емꙋ
година . да прѣидетъ отъ мира сего къ о꙯тцю . вьзлюбь
своѩ сѫщѧѩ во вьсемь мирѣ . до коньца вьзлюби ѩ ⁘
ꙇ вечери бꙑвъши . диѣволꙋ юже въложъшю въ с꙯рдце
июдѣ . симоновꙋ искариотъскꙋмꙋ ⁘ да и прѣдастъ .
вѣдꙑ и꙯с ѣко вьсѣ дастъ емꙋ о꙯тцъ въ рѫцѣ . ꙇ ѣко
отъ б꙯а изиде и къ б꙯ꙋ грѧдетъ .
въста съ вечерѧ и положи ризꙑ . ꙇ приемъ лентии҅
прѣпоѣса сѧ .
По томь же въли водѫ въ ꙋмꙑвальницѫ . ꙇ начѧтъ
ꙋмꙑвати ноѕѣ ꙋченикомъ . ꙇ отирати лентиемь .
ꙇмъже бѣ прѣпоѣсанъ .
приде же къ симонꙋ петрꙋ . ꙇ г꙯ла емꙋ тъ .
г꙯и . тꙑ ли мои ꙋмꙑеши ноѕѣ .
отъвѣшта и꙯с и рече емꙋ . еже азъ творѭ тꙑ не вѣси
нꙑнѣ . разꙋмѣеши же по сихъ .
г꙯ла емꙋ петръ не ꙋмꙑеши ногꙋ моею вь вѣкъ . отъвѣшта
емꙋ и꙯с . аште не ꙋмꙑѭ тебе . не имаши чѧсти
съ мъноѭ̑ .
г꙯ла емꙋ симонъ петръ . г꙯и не ноѕѣ мои тъкмо .
нъ и рѫцѣ и главѫ .
г꙯ла емꙋ и꙯съ . ꙇзмъвенꙑ не трѣбꙋꙋтъ ткмо ноѕѣ ꙋмꙑти .
естъ бо весь чистъ . ꙇ вꙑ чисти есте ⁘ кц꙯ :⁘:
нъ не вьси .
вѣдѣаше бо прѣдаѭштааго и . сего ради рече ѣко не вьси
есте чисти .
егда же ꙋмꙑ ноѕѣ ихъ . приѩтъ ризꙑ своѩ и възлеже
пакꙑ . ꙇ рече имъ . вѣсте ли что сътворихъ вамъ .
въ[і] г꙯лаашете мѧ ꙋчителѣ и г꙯а .
ꙇ добрѣ г꙯лете есмъ бо .
аште ꙋбо азъ ꙋмꙑхъ ваши ноѕѣ г꙯ь и ꙋчитель . ꙇ вꙑ
длъжьни есте дрꙋгъ дрꙋгꙋ ꙋмꙑвати ноѕѣ .
образъ бо дахъ вамъ . да ѣкоже азъ сътворихъ вамъ .
ꙇ вꙑ творите .
аминь амин г꙯лаглѭ вамъ . нѣстъ рабъ болеи г꙯а
своего . ни а꙯плъ болеи посълавъшааго и .
аще си вѣсте блажени есте аште творите ѣ .
не о вьсѣхъ васъ г꙯лѭ . азъ бо вѣмь ѩже избърахъ . нъ
да кънигꙑ събѫдѫтъ сѧ . ѣдꙑ съ мъноѭ хлѣбъ въздвиже
на мѧ прѣльщение свое .
отъ селѣ г꙯лѭ вамъ . прѣжде даже не бѫдетъ .
да егда бѫдетъ вѣрѫ имете ѣко азъ есмъ .
амин аминь г꙯лѭ вамъ . приемлѧи аште кого посълѭ
мене приемлетъ . а приемлѧи мене приемлетъ
посълавъшааго и мѧ . ⁘
Си рекъ и꙯с възмѫти сѧ д꙯хмъ . ꙇ съвѣдѣтельствова и
рече . аминь амин г꙯лѭ вамъ . ѣко единъ отъ васъ
прѣдастъ мѧ .
съзирахѫ же сѧ междю собоѭ ꙋченици .
не домꙑслѧште о комь г꙯летъ .
бѣ же единъ възлежѧ отъ ꙋченикъ его на лонѣ и꙯свѣ .
егоже люблѣаше и꙯с .
поманѫ же семꙋ симонъ петръ въпросити кто ꙋбо естъ
о немьже г꙯летъ .
нападъ же тъ тако на пръси и꙯свꙑ г꙯ла емꙋ
г꙯и кто естъ .
отъвѣшта и꙯с . тъ естъ емꙋже азъ омочъ хлѣбъ подамъ .
ꙇ омочь хлѣбъ дастъ июдѣ симоню искариотъскꙋмꙋ .
и по хлѣбѣ тъгда въниде во нь сотона .
г꙯ла емꙋ и꙯с еже твориши сътвори скоро .
сего же никтоже не разꙋмѣ възлежѧштихъ .
къ чесомꙋ рече емꙋ .
едини мьнѣахѫ понеже скриницѫ имѣаше июда . ѣко г꙯лтъ
емꙋ и꙯съ . кꙋпи егоже трѣбꙋемъ на праздьникъ .
ли ништимъ да нѣчъто дастъ .
приемъ же онъ хлѣбъ . ꙇзиде абие . бѣ же ноштъ
егда изиде . г꙯ла же и꙯с . Нꙑнѣ прослави сѧ с꙯нъ
ч꙯лвчскꙑ . и б꙯ъ прослави сѧ о немь .
аште б꙯ъ прослави сѧ о немь . ꙇ б꙯ъ прославитꙑ и
вь себѣ . ꙇ абие прославитъ і .
чѧдъца еще мало съ вами есмъ . възиштете мене . ꙇ
ѣкоже рѣхъ июдеомъ . ѣко ѣможе азъ идѫ вꙑ не можете
при[ти] . ꙇ вамъ г꙯лѭ нꙑнѣ .
заповѣдь повѣдаѭ вамъ . да любите дрꙋгъ дрꙋга ѣкоже
вьзлюбихъ вꙑ . да и вꙑ любите дрꙋгъ дрꙋга .
о семь разꙋмѣѭтъ вьси . ѣко мои ꙋченици есте .
аще любьвь имате междю собоѭ .
Г꙯ла емꙋ симонъ петръ . г꙯и камо идеши . отъвѣшта
и꙯съ ѣможе азъ идѫ не можеши нꙑнѣ по мьнѣ ити .
послѣдь же по мьнѣ идеши .
г꙯и по чъто не могѫ нꙑнѣ по тебѣ ити .
нꙑнѣ д꙯шѫ моѭ за тѧ положѫ .
отъвѣшта емꙋ и꙯съ д꙯шѫ ли твоѭ̑ за мѧ положиши . аминь
амин г꙯л҄ѭ тебѣ . не възгласитъ кокотъ доньдеже
отъвръжеши сѧ мене три кратꙑ ⁘
Да не съмѫштаатъ сѧ ваше с꙯рдце . вѣрꙋите въ б꙯а и
въ мѧ вѣрꙋите .
въ домꙋ о꙯тца моего обитѣли мъногꙑ сѫтъ . аште ли же
ни реклъ бимъ вамъ . ѣко идѫ ꙋготовати мѣсто вамъ .
и ѣште идѫ ꙋготоваѭ мѣсто вамъ . пакꙑ придѫ и поимѫ
вꙑ къ себѣ . да идеже есмъ азъ и вꙑ бѫдете .
и ѣможе азъ идѫ вѣсте . и пѫть вѣсте .
г꙯ла емꙋ тома г꙯и не вѣмь камо идеши .
ꙇ како пѫтъ можемъ вѣдѣти .
г꙯ла емꙋ и꙯с . азъ есмъ пѫть и истина и животъ .
никтоже придетъ къ отьцю тъкъмо мъноѭ .
аште мѧ бисте знали и отъца моего знали бисте ꙋбо .
и отъ селѣ познаате и и ꙋвѣдѣсте и .
г꙯ла емꙋ филипъ . г꙯и покажи намъ отъца и
довьлетъ намъ .
г꙯ла емꙋ и꙯с . толико ли врѣмѧ съ вами есмъ и не позна
ли мене филипе . видѣвꙑ мѧ видѣ отца .
и како тꙑ г꙯леши покажи намъ о꙯тъца .
не вѣрꙋеши ли ѣко азъ въ о꙯тци и отецъ вь мнѣ естъ ⁘
Г꙯лꙑ ѩже азъ г꙯лѭ вамъ о себѣ не г꙯лѭ .
о꙯тцъ же прѣбꙑваѩи въ мьнѣ тъ творитъ дѣла .
вѣрѫ имѣте мьнѣ ѣко азъ въ отьци и отъцъ въ мьнѣ .
аште ли же ни за та дѣла вѣрѫ емл҄ете ми .
амин . амин г꙯лѭ вамъ . вѣрꙋѩи въ мѧ дѣла ѣже азъ
творѭ . и тъ сътворитъ . и больша сътворитъ сихъ .
ѣко азъ къ отьцю грѧдѫ .
ꙇ҅ егоже колижъдо просите въ імѧ мое . то сътворѭ .
да прославитъ сѧ о꙯цъ о с꙯нѣ .
ꙇ аште чесо просите въ імѧ мое азъ сътворѭ .
аште любите мѧ заповѣди моѩ съблюдѣте .
ꙇ азъ ꙋмолѭ о꙯тца . ꙇ иного параклита дастъ вамъ .
да бѫдетъ съ вами вь вѣкъ .
д꙯хъ истинънꙑ . егоже миръ не можетъ приѩти . ѣко не
видитъ его ни знаатъ его . вꙑ же знаате и . ѣко въ
васъ прѣбꙑваатъ . и въ васъ бѫдетъ
не оставлѭ васъ сиръ . придѫ къ вамъ .
еште мало и миръ к томꙋ {не} не видитъ мене . вꙑ же
видите мѧ . ѣко азъ живѫ и вꙑ живи бѫдете .
въ тъ день разꙋмѣате ѣко азъ въ о꙯тци . моемь .
ꙇ вꙑ въ мьнѣ и азъ въ васъ .
ꙇмѣѩи заповѣди моѩ и съблюдаѩ ѩ . тъ естъ любѧи мѧ . а
любѧи мѧ вьзлюбл҄енъ бѫдетъ о꙯тцмъ моимь . и азъ
възлюблю и . ꙇ ѣвл҄ѭ сѧ емꙋ самъ ⁘ кц꙯ .
г꙯ла емꙋ июда не искариотъскꙑ . г꙯и и что бꙑстъ ѣко
намъ хоштеши сѧ авити . а не вьсемꙋ мирꙋ .
отъвѣща и꙯с и рече емꙋ . аште кто любитъ мѧ . слово
мое съблюдетъ . ꙇ о꙯тцъ мои вьзлюбитъ і . ꙇ къ немꙋ
идевѣ . ꙇ обитѣль ꙋ него сътворивѣ .
не любѧи мене словесъ моихъ не съблюдаетъ . ꙇ слово
еже слꙑшите . нѣстъ мое нъ посълавъшааго мѧ о꙯тца .
си г꙯лахъ вамъ въ васъ сꙑ .
параклитъ же д꙯хъ с꙯тꙑ егоже посьлетъ о꙯цъ въ імѧ
мое . тъ вꙑ наꙋч꙯тъ вьсемꙋ . ꙇ вьспомѣнетъ вамъ вьсѣ
еликоже рѣхъ вамъ .
миръ оставлѣѭ вамъ . миръ мои даѭ вамъ . не ѣкоже вьсь
миръ даатъ . азъ даѭ вамь . ⁘ Да не съмѫштаатъ сѧ
ваше с꙯рдце ни ꙋстрашаатъ .
слꙑшасте ѣко азъ рѣхъ вамъ . идѫ и придѫ къ вамъ .
аште бисте любили мѧ . въздрадовали сѧ бисте ꙋбо . ѣко
рѣхъ идѫ къ о꙯тцю . ѣко отецъ мои болии мене естъ .
ꙇ нꙑнѣ рѣхъ вамъ . прѣжде даже не бѫдетъ .
да егда бѫдетъ вѣрѫ имете ⁘
ю҅же не мъного г꙯лѭ съ вами . грѧдетъ бо се[го] мира
кънѧѕъ . ꙇ вь мьнѣ не иматъ ничесоже .
нъ да разꙋмѣатъ миръ ѣко люблю о꙯тца . и҅ ѣкоже
запо[вѣ]дѣ мьнѣ о꙯тцъ . тако творѭ :
въстанѣте идѣмъ отъ сѫдꙋ ⁘
азъ есмъ лоза истинънаѣ . ꙇ о꙯тцъ мои дѣлатель естъ .
вьсѣкѫ разгѫ не творѧштѫѭ плода . ꙇзъметъ ѭ . ꙇ вьсѣкѫ
тво{тво}рѧштѫ плодъ отрѣбитъ ѭ да плодъ болии
сътворитъ .
Ꙋже вꙑ чисти есте . за слово еже г꙯лахъ вамъ .
бѫдѣте въ мънѣ и азъ въ васъ . ѣкоже розга не можетъ
плода творити о себѣ . аште не бодетъ на лозѣ тако и
вꙑ . аште вь мьнѣ не прѣбѫдете .
азъ есмъ лоза вꙑ раждие . ꙇже бѫдетъ въ мьнѣ и азъ въ
немь . сътворитъ плодъ мъногъ . ѣко без мене не можете
творити ничесоже .
аште кто въ мьнѣ не прѣбѫдетъ . ꙇзвръжетъ сѧ вонъ
ѣкоже розга и ꙇсъшетъ . ꙇ събираѭтъ ѭ и въ огнь
вълагаѭтъ и съгараатъ .
аште прѣбѫдете въ мьнѣ . ꙇ г꙯ли мои въ васъ
прѣбѫдѫтъ . Емꙋже колижъдо хоштете просите и
бѫдетъ вамъ ⁘
о҅ семь прослави сѧ отц꙯ъ мои . да плодъ мъногъ
сътворите . ꙇ бѫдете мои ꙋченици .
ѣкоже възлюби мѧ о꙯цъ и азъ възлюбихъ вꙑ .
бѫдѣте въ любьви моеи .
аще заповѣди моѩ съблюдете . прѣбѫдете въ любьви
моеи . ѣкоже азъ заповѣди о꙯тца мое[го] съблюсъ .
ꙇ прѣбꙑваѭ въ него любьве .
се г꙯лахъ вамъ . да радость моѣ {съ} {вами} =въ= =васъ=
бѫдетъ . ꙇ радость ваша исплънитъ сѧ .
си естъ заповѣдь моѣ . да любите дрꙋгъ дрꙋга ѣкоже
възлюбихъ вꙑ .
большѧ сеѩ любьве никтоже [не] иматъ . да кто д꙯шѫ
своѭ положитъ за дрꙋгꙑ своѩ . ⁘
Вꙑ дрꙋѕи мои есте . аште творите елико азъ
заповѣдаѭ вамъ .
Юже не г꙯лѭ васъ рабъ . рабъ бо не вѣстъ что творитъ
г꙯ъ его . вꙑ же рѣхъ дрꙋгꙑ . ѣко вьсѣ ѣже слꙑшахъ отъ
о꙯тца моего . съказахъ вамъ .
не вꙑ мене избърасте нъ азъ избърахъ вꙑ и положихъ
вꙑ . да вꙑ идете и плодъ принесете . ꙇ плодъ вашъ
прѣбѫдетъ . да егоже колижъдо просите . отъ о꙯тца
въ імѧ мое дастъ вамъ . ⁘
Си заповѣдаѭ вамъ да любите дрꙋгъ дрꙋга .
аште миръ васъ ненавидитъ . вѣдите ѣко мене прѣжде
васъ възненавидѣ .
аште отъ мира бисте бꙑли . миръ ꙋбо свое любилъ би .
ѣко же отъ мира нѣсте . нъ азъ избърахъ вꙑ отъ мира .
сего ради ненавидитъ васъ миръ .
Помьните слово еже азъ рѣхъ вамъ . нѣстъ рабъ болеи
г꙯а своего . Аште мене изгънашѧ и васъ ижденѫтъ .
аште слово мое съблюсѧ и ваше съблюдѫтъ .
нъ си вьсѣ сътворѧтъ вамъ за имѧ мое ѣко не вѣдѧтъ
посълавъшааго мѧ .
а҅ще не бимь пришелъ и г꙯лалъ имъ . грѣха не бѫ
имѣли . нꙑнѣ же и винꙑ не имѫтъ о грѣсѣ своемъ .
ненавидѧи мене и о꙯тца моего ненавидитъ .
аште дѣлъ не бимь сътворилъ въ нихъ . ꙇхъже инъ
никтоже сътвори . грѣха не бѫ имѣли . нꙑнѣ же и
видѣшѧ и възненавидѣшѧ и мене и о꙯тца моего .
нъ да събѫдетъ сѧ сло[во] писаное въ законѣ ихъ .
ѣко възненавидѣшѧ мѧ спꙑти .
е҅гда же придетъ параклитъ . егоже азъ посълѭ вамъ .
отъ о꙯тца д꙯хъ истинънꙑ . ꙇже отъ о꙯тца исходитъ .
тъ съвѣдѣтельствꙋꙋтъ о мънѣ .
ꙇ вꙑ же съвѣдѣтельствꙋꙋте . ѣко искони съ мъноѭ есте .
си г꙯лахъ вамъ . да не съблазните сѧ .
отъ съньмиштъ ижденѫтъ вꙑ . нъ придетъ година . да
вьсѣкъ иже ꙋбиетъ вꙑ . мьнитъ сѧ слꙋжъбѫ приносити
б꙯ꙋ ⁘
Ꙇ си сътворѧтъ вамъ . ѣко не познашѧ о꙯тца ни мене .
нъ се г꙯лахъ вамъ . да егда придетъ година . поминаате
си . ѣко азъ рѣхъ вамъ . сихъ же вамъ испръва не
рѣхъ . ѣко съ вами бѣхъ .
нъ[і]нѣ же идѫ къ посълавъшюмꙋ мѧ . ꙇ никтоже отъ васъ
не въпрашаатъ мене камо идеши .
нъ ѣко си г꙯лахъ вамъ . скръби исплънь сръдъца ваша .
нъ азъ истинѫ вамъ г꙯лѭ . ꙋнѣе естъ вамъ да азъ идѫ .
аште бо не идѫ азъ . параклитъ не придетъ къ
ва{ма}мъ . аште ли же идѫ . посълѭ и къ вамъ .
и пришедъ онъ . обличитъ мира . о грѣсѣ и о правъдѣ и
о сѫдѣ .
о грѣсѣ ꙋбо ѣко не вѣрꙋѭтъ въ мѧ .
о правьдѣ же ѣко къ отьцю идѫ . ꙇ къ томꙋ не видите
мене .
о сѫдѣ же ѣко кънѧѕъ мира сего осѫжденъ бꙑстъ .
еще мъного имамъ г꙯лати вамъ . нъ не можете носити
нꙑнѣ .
егда же придетъ онъ . д꙯хъ истинънꙑ . наставитъ вꙑ на
вьсѣкѫ истинѫ ⁘ кц꙯ ⁘ не о себѣ бо г꙯лати иматъ . нъ
елико аще ꙋслꙑшитъ . г꙯лати иматъ . ꙇ грѧ{дѫ}дѫштаа
възвѣститъ вамъ .
онъ мѧ прославитъ . ѣко отъ моего прииметъ .
ꙇ вьзвѣститъ вамъ ⁘
Вьсѣ елико иматъ отецъ моѣ сѫтъ . сего ради рѣхъ вамъ
ѣко отъ моего прииметъ и възвѣститъ ва[мь] .
въ малѣ и к томꙋ не видите мене . и пакꙑ въ малѣ и
ꙋзърите мѧ . и ѣко идѫ къ о꙯тцю .
Рѣшѧ же отъ ꙋченикъ его къ себѣ . что естъ се еже
г꙯летъ намъ . въ малѣ и не видите мене . ꙇ пакꙑ въ
малѣ и ꙋзьрите мѧ ꙇ ѣко идѫ къ о꙯тцю .
г꙯лаахѫ же что естъ се еже г꙯летъ въ малѣ .
не вѣмь что г꙯летъ .
Разꙋмѣ же и꙯с . ѣко хотѣхѫ и въпрашати . и рече имъ о
семь ли сътѧѕаете сѧ междю собоѭ . ѣко рѣхъ въ малѣ и
не видите мене . ꙇ пакꙑ въ малѣ и ꙋзьрите мѧ .
аминь аминь г꙯лѭ вамъ . ѣко въс[п]лачете сѧ и
въздрꙑдаа{а}те вꙑ . и миръ въздрадꙋꙋтъ сѧ . вꙑ же
печальни бѫдете . нъ печаль ваша въ радостъ бѫдетъ .
жена егда раждаатъ . печаль иматъ . ѣко приде годь
еѩ . егда же родитъ отрочѧ . къ томꙋ не помьнитъ
скръби за радостъ . ѣко роди сѧ ч꙯лвкъ въ миръ .
ꙇ вꙑ же ꙋбо нꙑнѣ печальни бѫдете . пакꙑ же ꙋзьрѭ вꙑ и
въздрадꙋꙋтъ сѧ с꙯рдце ваше . ꙇ радости вашеѩ никтоже
не вьзъметъ отъ васъ .
ꙇ въ тъ дьнь мене не въпросите ничесоже ⁘ Аминь амин
г꙯лѭ вамъ . ѣко ащте чесо просите отъ о꙯тца въ імѧ
мое . дастъ вамъ .
до селѣ не просисте ничесоже въ імѧ мое . просите и
примете . да радостъ ваша исплънена бѫдетъ .
си въ притъчахъ г꙯лахъ вамъ . нъ придетъ година . егда
къ томꙋ въ притъчахъ не г꙯лѭ вамъ . нъ не обинꙋѩ сѧ
о о꙯тци възвѣштѫ вамъ .
въ тъ день въ імѧ мое въспросите . ꙇ не г꙯лѭ вамъ .
ѣко азъ ꙋмол҄ѭ о꙯тца о васъ .
самъ бо отецъ любитъ вꙑ . ѣко вꙑ мене възлюбисте .
ꙇ вѣровасте ѣко азъ отъ б꙯а изидъ .
ꙇзидъ отъ о꙯тца . и придъ въ мирь . пакꙑ оставлѣѭ
миръ . ꙇ идѫ къ о꙯тцꙋ .
г꙯лашѧ емꙋ ꙋченици его . се нꙑнѣ не обинꙋѩ сѧ
глаголеши . а притъчѧ никоѩже не г꙯леши .
нꙑнѣ вѣмъ ѣко вѣси вьсѣ и не трѣбꙋеши да кто тѧ
въпрашаатъ . о семь вѣрꙋемъ ѣко отъ б꙯а ишелъ еси .
отъвѣшта имъ и꙯с . нꙑнѣ ли вѣрꙋꙋте .
се грѧдетъ година и нꙑнѣ приде . да разидетъ сѧ кожъдо
въ своѣ . ꙇ мене единого оставите . ꙇ нѣсмъ единъ ѣко
отецъ съ мъноѭ естъ .
си г꙯лахъ вамъ . да въ мьнѣ мира имате . ⁘ кц꙯ ⁘
въ мирѣ скръбьни бѫдете . нъ дръзаите азъ побѣдихъ
мира .
си г꙯ла и꙯с ⁘ ꙇ възведе и꙯с очи свои на н꙯бо и рече .
о꙯тче приде година . прослави с꙯на своего . да и с꙯нъ
твои прославитъ тѧ .
ѣкоже далъ емꙋ еси [власть] вьсѣкоѩ плъти . да вьсѣко
еже еси емꙋ далъ дастъ имъ живота вѣчънааго .
Се же естъ вѣчънꙑи животъ . да знаѭтъ тебе единого
истинънааго б꙯а . ꙇ егоже посъла и꙯сха .
азъ прославихъ тѧ на земи . дѣло съвръшихъ .
еже далъ еси мьнѣ да сътворѭ .
ꙇ нꙑнѣ прослави мѧ тꙑ о꙯тче ꙋ тебе самого . славоѭ
ѭже имѣхъ . прѣжде даже не бꙑстъ миръ ꙋ тебе .
ѣвихъ имѧ твое ч꙯лвкмъ . ѩже далъ еси мьнѣ отъ мира .
твои бѣшѧ и мьнѣ ѩ далъ еси . ꙇ слово твое съхранишѧ .
нꙑнѣ разꙋмѣшѧ ѣко вьсѣ елико далъ еси мьнѣ отъ тебе
сѫтъ .
ѣко г꙯лꙑ ѩже далъ еси мьнѣ дахъ{ъ} имъ . ꙇ ти приѩсѧ и
разꙋмѣшѧ вꙑистинѫ ѣко отъ тебе изидъ .
ꙇ вѣровашѧ ѣко тꙑ мѧ посъла .
азъ о сихъ молѭ . не о вьсемь мирѣ молѭ . нъ о тѣхъ
ѩже далъ еси мънѣ . ѣко твои сѫтъ .
ꙇ моѣ въсѣ твоѣ сѫтъ . ꙇ твоѣ моѣ . ꙇ прославихъ сѧ
вь нихъ .
ꙇ к томꙋ нѣсмъ въ мирѣ . ꙇ сии въ мирѣ сѫтъ . ꙇ азъ къ
тебѣ грѧдѫ . ⁘ О꙯тче с꙯тꙑ съблюди ѩ въ імѧ твое .
ѩже далъ еси мьнѣ . да бѫдѫтъ едино ѣкоже и мꙑ .
егда бѣхъ съ ними въ мирѣ . азъ съблюдахъ ѩ въ імѧ
твое . ѩже далъ еси мънѣ съхранихъ . ꙇ никтоже отъ
нихъ не погꙑбе . ткъмо с꙯нъ погꙑбѣлънꙑ . да събѫдѫтъ
сѧ кънигꙑ .
нꙑнѣ къ тебѣ грѧдѫ . ꙇ си г꙯ллѭ въ мирѣ . да имѫтъ
радость моѭ исплъненѫ вь себѣ .
Азъ дахъ имъ слово твое . и миръ възненавидѣ ѩ . ѣко
не сѫтъ отъ мира . ѣкоже и азъ отъ мира нѣсмъ .
не молѭ да възъмеши ѩ отъ мира . нъ да съблюдеши ѩ
отъ неприѣзни .
отъ мира не сѫтъ ѣкоже и азъ отъ мира нѣсмь .
с꙯ти ѩ въ істинѫ твоѭ . слово твое истина естъ .
ѣкоже тꙑ мѧ посъла въ миръ . ꙇ азъ посълахъ ѩ
въ миръ .
ꙇ҅ за нѧ азъ с꙯вштѫ сѧ самъ . да бѫдѫтъ и ти с꙯штени
вꙑ истинѫ .
не о сихъ же молѭ тькмо . нъ і вѣрꙋѭштихъ словомь ихъ
вь мѧ .
да вьси едино сѫтъ . ѣкоже тꙑ о꙯тче вь мьнѣ и азъ въ
тебѣ . да и ти въ насъ едино бѫдѫтъ . да и҅ миръ вѣрѫ
иметъ ѣко тꙑ мѧ посъла .
ꙇ азъ славѫ ѭже далъ еси мънѣ дахъ имъ . да бѫдѫтъ
едино . ѣкоже и мꙑ едино .
азъ вь нихъ и тъи въ мьнѣ . да бѫдѫтъ съвръшени въ
едино . и да разꙋмѣатъ миръ ѣко тꙑ мѧ посъла . ꙇ
възлюбилъ ѩ еси . ѣкоже и мѧ възлюбилъ еси .
о꙯че ѩже далъ еси мънѣ . хоштѫ да иждеже есмъ азъ и ти
бѫдѫтъ съ мъноѭ . да видѧтъ славѫ моѭ ѭ̑же далъ еси
мьнѣ . ѣко възлюбилъ мѧ еси . прѣжде съложениѣ мира .
о꙯тъ{чт}че праведънꙑи миръ тебе не позна . азъ же тѧ
познахъ . ꙇ сии познашѧ ѣ[ко] тꙑ мѧ посъла .
ꙇ съказахъ имъ имѧ твое и съкажѫ . да любꙑ еѭже мѧ еси
възлюбилъ въ нихъ бѫдетъ и азъ въ нихъ ⁘ кц꙯ ⁘
е꙯ванꙉлие от ио꙯н . нтафати .
си рекъ и꙯с . ꙇзиде съ ꙋченикꙑ своими . на онъ полъ
потока кедръска . ꙇдеже бѣ врътъ . вь ньже въниде
самъ и ꙋченици его ⁘ кц꙯ ⁘
Вѣдѣаше же июда иже и прѣдааше мѣсто . ѣко мъножицеѭ
събирааше сѧ и꙯с тꙋ съ ꙋченикꙑ своими .
июда же пріемъ спирѫ . ꙇ отъ архиереи . ꙇ фарисѣи
слꙋгꙑ . приде тамо съ свѣтилꙑ . ꙇ свѣштами и орѫжии .
ꙇ꙯с же вѣдꙑ вьсѣ грѧдѫштаа на нь . ꙇ҅шедъ рече имъ
кого иштете .
отъвѣшташѧ емꙋ и꙯с назарѣа .
г꙯ла имъ и꙯с . азъ есмъ . стоѣаше же июда иже и
прѣдааше съ ними . да ѣко рече имъ азъ есмъ . идѫ
въспѧть . и падѫ на земи .
пакꙑ же ѩ въпроси и꙯с . кого иштете . они же рѣшѧ
и꙯са назареа .
отъвѣща и꙯с рѣхъ вамъ ѣко азъ есмъ . аште мене
иштете . не дѣите сихъ ити .
да събодетъ сѧ слово еже рече . ѣко ѩже далъ еси мьнѣ
не погꙋбихъ никогоже отъ нихъ .
Симонъ же петръ имꙑ ножъ извлѣче и . и ꙋдари
архиереова раба . ꙇ ꙋрѣза емꙋ ꙋхо десное .
бѣ же имѧ рабꙋ малхъ .
рече же и꙯съ петрови . вьньзи ножъ въ ножъницѧ . Чашѫ
ѭже дастъ мьнѣ о꙯тцъ не имамь ли пити еѩ҅
спира же и тꙑсѫштъникъ . ꙇ слꙋгꙑ июдеискꙑ .
ѩсѧ и꙯са и съвѧзашѧ и .
ꙇ вѣсѧ и къ аннѣ пръвѣе҅ . бѣ бо тьсть каиѣфѣ ⁘
кѫѭ рѣчь приносите на ч꙯лка сего .
отъвѣшташѧ же и рѣшѧ емꙋ . аште не би бꙑлъ сь
зълодѣи . не бимь прѣдали его тебѣ .
рече же имъ пилатъ . поимѣте и вꙑ . и по законꙋ
вашемꙋ сѫдите емꙋ . рѣшѧ же емꙋ июдеи .
не достоитъ намъ ꙋбити никогоже .
да слово и꙯сво събѫдетъ сѧ . еже рече клеплѧ коеѭ
съмрътьѭ хотѣше ꙋмьрѣти .
Вьниде же пакꙑ пилатъ въ преторъ . ꙇ възъва и꙯са и
рече емꙋ . тꙑ ли еси ц꙯сръ июдеискъ .
отъвѣшта {е}емꙋ и꙯с о себѣ ли тꙑ г꙯леши се .
ли ини тебѣ рѣшѧ о мьнѣ .
Отъвѣща пилатъ . еда азъ жидовинъ есмъ родъ твои .
ꙇ архиереи прѣдашѧ тѧ мьнѣ . что еси сътворилъ .
отъвѣшта и꙯с . ц꙯срство мое нѣстъ отъ сего мира . аште
отъ сего мира би бꙑло цр꙯ство мое . слꙋгꙑ ꙋбо моѩ
подвиѕалꙑ сѧ бꙑшѧ . да не прѣданъ бимь июдѣомъ .
нꙑнѣ же цр꙯ство мое нѣстъ отъ сѫдꙋ .
Рече же емꙋ пилатъ . ꙋбо ц꙯ср ли еси тꙑ . отъвѣща
и꙯с . тꙑ г꙯леши ѣко ц꙯срь есмъ азъ . азъ на се родихъ
сѧ . и на се придъ въ вьсь миръ . да съвѣдѣтельствꙋѭ
о ꙇстинѣ . вьсѣкъ и҅же естъ отъ истинꙑ послꙋшаатъ
гласа моего .
г꙯ла емꙋ пилатъ что естъ истина . ꙇ се рекъ пакꙑ изиде
къ июдѣомъ . ꙇ г꙯ла имъ . азъ ни единоѩ винꙑ обрѣтаѭ
въ немь . ⁘
естъ же обꙑчаи вамъ . да единого вамъ отъпꙋштѫ на
пасхѫ . хоштете ли ꙋбо да отъпꙋщѫ вамъ ц꙯срѣ
июдеиска .
възъпишѧ же вьси г꙯лѭще не сего нъ вара[а]ввѫ .
бѣ же варава разбоиникъ .
Тъгда же пилатъ поѩтъ и꙯са и тепе .
ꙇ воини съплетъше вѣнецъ отъ тръниѣ . възложишѧ на
главѫ емꙋ . ꙇ въ ризѫ прапрѫдънѫ облѣшѧ и .
ꙇ г꙯лахѫ . радꙋи сѧ ц꙯срю июдеискъ . ꙇ биѣхѫ и
по ланитама .
ꙇзиде же пакꙑ пилатъ вонъ . ꙇ г꙯ла имъ се извождѫ и
вамъ вонъ . да разꙋмѣате ѣко вь немь винꙑ не обрѣтаѭ
ни единоѩ .
ꙇзиде же и꙯с вонъ носѧ тръновъ вѣнецъ . ꙇ прапрѫдьнѫѭ
ризѫ . ꙇ г꙯ла имъ се ч꙯лвкъ ⁘ кц꙯ .
Егда же и видѣшѧ архиереи и слꙋгꙑ . възъпишѧ
г꙯лѭште . пропьни и пропьни и . Г꙯ла имъ пилатъ .
поимѣте вꙑ и пропьнѣте . Азъ бо не обрѣтаѭ вь немь
винꙑ .
отъвѣшташѧ емꙋ июдеи . мꙑ законъ имамъ и по законꙋ
нашемꙋ длъженъ естъ ꙋмьрѣти . ѣко с꙯нь б꙯жіи
творитъ сѧ .
Егда же слꙑша пилатъ се слово . паче ꙋбоѣ сѧ
и вьниде въ преторъ пакꙑ . ꙇ г꙯ла и꙯сви . отъ кѫдꙋ еси
тꙑ . ꙇ꙯с же отъвѣта не сътвори емꙋ ⁘
Г꙯ла емꙋ пилатъ . мьнѣ ли не г꙯леши . не вѣси ли ѣко
власть имамъ пропѧти тѧ . и власть имамъ пꙋстити тѧ .
отъвѣшта и꙯с . не имаши области на мьнѣ никоеѩже . аще
не би ти дано съ вꙑше . сего ради прѣдавꙑ мѧ тебѣ
болии грѣхъ иматъ . отъ того пилатъ искааше
пꙋстити и .
ꙇюдеи же въпиѣ[хѫ] г꙯лѭште . аште сего пꙋстиши нѣси
дрꙋгъ кесарови . вьсѣкъ иже сѧ творитъ ц꙯ръ .
противитъ сѧ кесарови ⁘ ⁓ .
пилатъ же слꙑшавъ та словеса . изведе вонъ и꙯са . ꙇ
сѣде на сѫдиишти . на мѣстѣ нарицаемѣмь литостротѣ .
евврѣискꙑ же гаввата .
бѣ же параскевьꙉии пасцѣ . година бѣ ѣко шестаа .
ꙇ г꙯ла июдеомъ се ц꙯сръ вашъ .
они же въпиѣхѫ възьми възьми пропьни и . г꙯ла имъ
пилатъ . ц꙯срѣ ли вашего пропънѫ . отъвѣшташѧ
архиереи . не имамъ ц꙯срѣ . тькмо кесара .
тъгда же прѣдастꙑ имъ да и пропънѫтъ ⁘ кц꙯ ⁘
они же поемъше и꙯са вѣсѧ .
ꙇ самъ си несꙑ к꙯рстъ . ꙇ҅зиде въ нарицаемое краниево
мѣсто . еже г꙯летъ сѧ евреискꙑ голгота .
ꙇдеже и пропѧсѧ . ꙇ съ нимь ина дъва . сѫдꙋ и овѫдꙋ .
по срѣдѣ же и꙯са .
написа же и титла пилатъ . ꙇ положи на к꙯рстѣ .
бѣ же написано и꙯с назарѣи ц꙯сръ июдеискъ .
сего же титла мъноѕи чисѧ отъ июдѣи . ѣко близъ бѣ
мѣсто града . ꙇдеже пропѧсѧ и꙯са . ꙇ бѣ написано
еврѣискꙑ гръчъскꙑ и латинъскꙑ ⁘ ⁓ ⁘
Г꙯лаахѫ же пилатови архиереи июдеисции . не пиши ц꙯ръ
июдеискъ . нъ ѣко самъ рече . ц꙯сръ есмъ июдеискъ .
отъвѣшта пилатъ . еже писахъ писахъ ⁘
Воини же егда пропѧсѧ и꙯са приѩсѧ [ри]зꙑ его . ꙇ
сътворишѧ четꙑри чс꙯и . комꙋжъдо воинꙋ чѧсть . и
хитонъ . бѣ же хитонъ не шъвенъ . съ връхꙋ истъканъ
вьсь .
рѣшѧ же къ себѣ не прѣдерѣмъ его . нъ метѣмь жрѣбиѩ
комꙋ бѫдетъ . да събѫдѫтъ сѧ кънигꙑ г꙯лѭштѧѩ .
раздѣлишѧ себѣ ризꙑ моѩ . ꙇ о матизмъ мои меташѧ
жрѣбиѩ . воини же ꙋбо си сътворишѧ ⁘
Стоѣхѫ же при к꙯рстѣ и꙯свѣ мати его и сестра матере
его . мариѣ клеопова . ꙇ мариѣ магдалини .
ꙇ꙯с же видѣвъ матерь . ꙇ ꙋченика стоѩшта егоже
люблѣаше . г꙯ла матери своеи . жено се с꙯нъ твои .
по томь же г꙯ла ꙋченикꙋ се мати твоѣ . ꙇ отъ того часа
поѩтъ ѭ ꙋченикъ въ своѣ си .
по семь вѣдꙑ и꙯съ . ѣко вьсѣ юже съвръшишѧ сѧ о немь .
⁓ да събѫдѫтъ сѧ къ[ни]гꙑ . г꙯ла жѧждѫ .
съсѫдъ же стоѣаше плънъ оцꙿта . они же исплъньше гѫбѫ
оцьта . на ѵ҅сопъ възнезъше . придѣшѧ къ ꙋстомъ его .
егда же приѩтъ оцьта и꙯съ . рече . съвръши сѧ ⁘ ⁓ .
ꙇ прѣклонь главѫ прѣдастъ д꙯хъ ⁘
Ꙇюдеи же понеже параскевьꙉи бѣ . да не останѫтъ
н꙯кстѣ тѣлеса . въ соботѫ . бѣ бо великъ день тоѩ
соботꙑ . молишѧ пилата да прѣбиѭтъ голѣни ихъ .
ꙇ възъмѫтъ ѩ .
придѫ же воини . ꙇ пръвоꙋмꙋ прѣбишѧ голѣни .
ꙇ дрꙋгꙋмꙋ пропѧтꙋмꙋ съ нимь .
на и꙯са же пришедъше ѣко видѣшѧ и юже ꙋмьрьшъ .
не прѣбишѧ емꙋ голѣнию҅ .
нъ единъ отъ воинъ . копиемь емꙋ ребра прободе .
ꙇ изиде абие кръвъ и вода .
ꙇ видѣвъ и съвѣдѣтельствова . ꙇ истинъно естъ
съвѣдѣтельство его ⁘ кц꙯ ⁘ ꙇ҅ тъ вѣстъ ѣко
истинѫ г꙯летъ . да вꙑ вѣрѫ имете .
бꙑшѧ бо си да събѫдѫтъ [сѧ] кънигꙑ .
кость не съкрꙋ[ши]тъ сѧ его .
ꙇ пакꙑ дрꙋгꙑѩ кьнигꙑ г꙯лѭтъ . вьзьрѧтъ на нь егоже
пробасѧ ⁘ кц꙯ ⁘
По сихъ же моли пилата иосифъ . ꙇже бѣ отъ ариматѣѩ .
сꙙи ꙋченикъ и꙯свъ . таинъ же за страхъ июдеискъ . да
възьметъ тѣло и꙯сво . и повелѣ пилатъ .
приде же и вьзѧтъ тѣло и꙯сво .
Приде же и никодимъ пришедꙑ къ и꙯сви ноштиѭ̑ прѣжде .
несꙑ съмѣшение змрънно и алгꙋино . ѣко и литръ съто .
Приѩсте же тѣло и꙯сво . ꙇ обисте е ризами съ
ароматꙑ . ѣкоже обꙑчаи естъ июдѣомъ погрѣбати .
бѣ же на мѣстѣ идеже и пропѧсѧ . врътъпъ . ꙇ въ
врътъпѣ гробъ новъ . вь немьже николиже никътоже не бѣ
положенъ .
тꙋ же за параскевьꙉиѭ июдѣискѫ . ѣко близъ бѣаше
гробъ . положисте и꙯са ⁘ кц꙯ ⁘
Въ единѫ же соботъ . мариѣ магдалини приде за ꙋтра .
еште сѫшти тъмѣ на гробъ . ꙇ видѣ камень вьзѧтъ
отъ гроба .
тече же и приде къ симонꙋ петрꙋ . ꙇ къ дрꙋгꙋмꙋ
ꙋченикꙋ . егоже люблѣаше и꙯съ . ꙇ г꙯ла има възѧсѧ г꙯а
отъ гроба . ꙇ не вѣмь къде положишѧ и .
ꙇзиде же петръ и дрꙋгꙑ ꙋченикъ . ꙇ идѣашете къ гробꙋ .
течаашете же оба въ кꙋпѣ . ꙇ дрꙋгꙑ ꙋченикъ тече скорѣе
петра . ꙇ приде прѣжде къ гробꙋ .
ꙇ приникъ видѣ ризꙑ лежѧштѧ . обаче не вьниде ⁘
Приде же и симонь петръ въ слѣдъ его . ꙇ вьниде
прѣжде въ гробъ . ꙇ видѣ ризꙑ лежѧштѧ .
ꙇ сѵ҅дарь иже бѣ на главѣ его . не съ ризами лежѧшть .
нъ особь съвитъ на единомь мѣстѣ .
тъгда же вьниде . ꙇ дрꙋгꙑ ꙋченикъ пришедꙑ прѣжде
къ гробꙋ . ꙇ видѣ и вѣрова .
не ꙋ бо вѣдѣахѫ кънигъ . ѣко подобаатъ емꙋ отъ
мрътвꙑхъ въскръснѫти .
ꙇдете же пакꙑ къ себѣ ꙋченика ⁘
Мариѣ же стоѣше ꙋ гроба вьнѣ плачѫшти сѧ .
ѣко же плакааше сѧ . приниче въ гробъ .
ꙇ видѣ дъва анꙉ꙯ла въ бѣлахъ сѣдѧшта . единого ꙋ
главꙑ . ꙇ единого ꙋ ногꙋ . ꙇдеже бѣ лежало тѣло
и꙯сво .
ꙇ г꙯ласте е҅и҅ она . жено что плачеши сѧ . г꙯ла има
ѣко вьзѧсѧ г꙯а моего . ꙇ не вѣмь кьде положишѧ и .
се рекъши обрати сѧ вьспѧть . ꙇ видѣ и꙯са стоѩшта .
ꙇ не вѣдѣаше ѣко и꙯съ естъ .
г꙯ла еи и꙯съ жено что сѧ плачеши кого иштеши . она же
мьнѧшти ѣко врътоградарь естъ . рече емꙋ г꙯и .аште тꙑ
еси възѧлъ . повѣждь мьнѣ къде и еси положилъ .
ꙇ азъ ꙇ вьзъмѫ .
г꙯ла еи и꙯сь марие . обраштьши же сѧ она г꙯ла емꙋ .
евреискꙑ раввꙋни . еже наречетъ сѧ ꙋчителю .
г꙯ла еи ꙇ꙯съ . не прикасаи сѧ мьнѣ . не ꙋ бо вьзидъ
къ о꙯тцю моемꙋ . ꙇди же къ братри моеи ꙇ рьци имъ .
въсхождѫ къ о꙯тцю моемꙑ и о꙯цю вашемꙋ . ꙇ б꙯ꙋ моемꙋ и
б꙯ꙋ вашемꙋ .
приде мариѣ магдалини вьзвѣштаѭшти ꙋченикомъ ѣко видѣ
г꙯а . ꙇ си рече еи ⁘ кц꙯ ⁘
Сѫшти же поздѣ вь тъ день . вь единѫ соботъ . ꙇ
двьремъ затвореномъ . ꙇдеже бѣахѫ ꙋченици его
събърани . за страхъ июдеискъ . приде и꙯съ .
ꙇ ста по срѣдѣ и г꙯ла имъ миръ вамъ .
ꙇ се рекъ показа имъ рѫцѣ и ноѕѣ и ребра своѣ .
Въздрадовашѧ же сѧ ꙋченици видѣвъше г꙯а .
Рече имъ и꙯с . пакꙑ . миръ вамъ . ѣкоже посъла мѧ
отъцъ и азъ сълѫ вꙑ .
ꙇ҅ се рекъ дꙋнꙋ и г꙯ла имъ . приимѣте д꙯ха с꙯та .
ꙇмъже отъпꙋстите грѣхꙑ . отъпꙋстѧтъ сѧ имъ .
{и имже дрьжите дрьжетсе имь .} сѧ имъ ⁘
Тома же единъ отъ обою на десѧте нарицаемꙑ близнецъ .
не бѣ тꙋ съ ними егда приде и꙯с .
г꙯лаахѫ же емꙋ дрꙋѕии ꙋченици видѣхомъ г꙯а . онъ же
рече имъ . аште не виждѫ на рѫкꙋ его ѣзвꙑ
гвоздеинꙑѩ҅ . ꙇ въложѫ рѫкꙑ моеѩ въ ребра его . ни
вълож[ѫ] пръста моего въ ѣзвѫ гвоздиинѫѭ̑ .
не имѫ вѣрꙑ ⁘
ꙇ҅ по осми денъ пакꙑ бѣа҅хѫ вънѫтрь ꙋченици его . ꙇ
тома съ ними . Приде и꙯с двьремь затворенамъ .
ꙇ ста по срѣдѣ и рече миръ вамъ .
По томь г꙯ла томѣ . принеси пръста твое{е}го сѣмо .
ꙇ визжь рѫцѣ мои . ꙇ҅ принеси рѫкѫ твоѭ . ꙇ въложи
въ ребра моѣ . ꙇ не бѫди невѣренъ нъ вѣренъ .
ꙇ отъвѣшта тома и рече емꙋ . г꙯ь мои б꙯ъ мои .
г꙯ла емꙋ и꙯съ ѣко видѣвъ мѧ вѣрова . блажени не
видѣвъ . шеи ꙇ вѣровавъшеи .
мънога же ина знамениѣ сътвори и꙯с прѣдъ ꙋченикꙑ
своими . ѣже не сѫтъ писана въ кънигахъ сихъ .
си же писана бꙑшѧ . да вѣрѫ имете ѣко и꙯с естъ х꙯ъ
с꙯нъ б꙯жіи . ꙇ да вѣрѫѭште живота вѣчънааго имате
въ імѧ его ⁘ кц꙯ ⁘
По семь ѣви сѧ пакꙑ и꙯с ꙋченикомъ своимъ на мори
таворьѣ҅дьсцѣмь . ави же сѧ сице .
бѣахѫ въ кꙋпѣ симонъ петръ . ꙇ тома нарицаемои
близнецъ . ꙇ натанаиль . ꙇже бѣ отъ кана галилѣискꙑ .
ꙇ с꙯на зеведеова . ꙇ ина дъва отъ ꙋченикъ его .
г꙯ла имъ симонъ петръ . ꙇдѫ рꙑбъ ловитъ . г꙯лашѧ емꙋ .
ꙇдемъ и мꙑ съ тобоѭ . ꙇ изидѫ . и вьсѣдѫ въ корабь
абие . ꙇ въ тѫ ношть не ѩсѧ ничесоже .
ꙋтрꙋ же абие бꙑвъшю . ста и꙯с при брѣѕѣ . не познашѧ
же ꙋченици ѣко и꙯с естъ .
г꙯ла же имъ и꙯с дѣти . еда что сънѣдъно имате .
отъвѣшташѧ же емꙋ ни .
онъ же рече имъ . въвръѕѣте о деснѫѭ странѫ кораблѣ
мрѣжѫ . и обрѧштете . въвръгѫ же . ꙇ к томꙋ не
можаахѫ привлѣшти еѩ . отъ множьства рꙑбъ .
г꙯ла же ꙋченикъ егоже люблѣше и꙯съ петрови . г꙯ъ
естъ . симонъ же петръ слꙑшавъ ѣко г꙯ь естъ .
епендитомъ прѣпоѣса сѧ . бѣ бо нагъ . ꙇ въвръже сѧ
въ море .
а дрꙋѕии ꙋченици корабицьмь придѫ . не бѣшѧ бо далече
отъ землѧ . нъ ѣко дъвѣ сътѣ лактъ .
влѣкѫште мрѣжѫ рꙑбъ .
ѣко же излѣзѫ на землѭ . видѣшѧ огнь лежѧщь и р[ъ]ибѫ
на немь лежѧштѫ и хлѣ[б]ъ .
г꙯ла имъ и꙯с . принесѣте отъ рꙑбъ ѩже ѩсте нꙑнѣ .
Вьлѣзе же симонъ пет[р]ъ и ꙇз[в]лѣче м[р]ѣжѫ на
землѭ . плънѫ велиꙇ рꙑбъ . съто и пѧть десѧтъ и три .
ꙇ толикꙋ сѫшть не протръже сѧ мрѣжа ⁘
Г꙯ла имъ и꙯с . придѣте обѣдꙋите . ꙇ никтоже не
съмѣаше отъ ꙋченикъ истѧѕати его тꙑ кто еси .
вѣдѫште ѣко г꙯ь естъ .
Приде же и꙯с . ꙇ приѩтъ хлѣба и дастъ имъ . ꙇ рꙑбѫ
так[о]жде .
се юже трети[ици] ѣви сѧ и꙯с ꙋченикомъ своимъ въставъ
отъ мрътвꙑхъ ⁘ кц꙯ ⁘
егда же обѣдовашѧ . г꙯ла симонови петрꙋ и꙯с . симоне
ионинъ любиши ли мѧ паче [сихъ] . г꙯ла емꙋ еи г꙯и .
тꙑ вѣси ѣко люблѭ тѧ . г꙯ла емꙋ паси агньцѧ моѩ .
г꙯ла емꙋ пакꙑ въторицеѭ . симоне ионинъ любиши ли мѧ .
г꙯ла емꙋ еи г꙯и . тꙑ вѣси ѣко любл҄ѭ тѧ .
г꙯ла емꙋ паси овъцѧ моѩ .
г꙯ла емꙋ третиици .